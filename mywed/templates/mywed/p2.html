
<!doctype html>
<html lang="en">
  <head>
    <!-- Required meta tags -->
    <meta charset="utf-8">
    <meta name="viewport" content="width=device-width, initial-scale=1, shrink-to-fit=no">
    <title>“ความหลากหลายทางชีวภาพ เริ่มจากรู้จักก่อนดีกว่า” &#8211;  ดร. นณณ์ ผาณิตวงศ์ จากเด็กเลี้ยงปลา สู่ ASEAN Biodiversity Heroes - Sarakadee Magazine</title>
    <link href="https://fonts.googleapis.com/css?family=Sarabun:300,400,700&display=swap" rel="stylesheet">
    <link rel="stylesheet" href="https://cdnjs.cloudflare.com/ajax/libs/Swiper/4.5.0/css/swiper.min.css">
<meta name="google-site-verification" content="Iy9U5yP_kahKLwK4h50lyFHhveaxRd2txt03B-IZCNo" />
    
<!-- Search Engine Optimization by Rank Math - https://s.rankmath.com/home -->
<meta name="description" content="“ความหลากหลายทางชีวภาพ เริ่มจากรู้จักก่อนดีกว่า” - ดร. นณณ์ ผาณิตวงศ์ จากเด็กเลี้ยงปลา สู่ ASEAN Biodiversity Heroes"/>
<meta name="robots" content="follow, index, max-snippet:-1, max-video-preview:-1, max-image-preview:large"/>
<link rel="canonical" href="https://www.sarakadee.com/2018/03/13/%e0%b8%99%e0%b8%93%e0%b8%93%e0%b9%8c-%e0%b8%9c%e0%b8%b2%e0%b8%93%e0%b8%b4%e0%b8%95%e0%b8%a7%e0%b8%87%e0%b8%a8%e0%b9%8c/" />
<meta property="og:locale" content="th_TH">
<meta property="og:type" content="article">
<meta property="og:title" content="“ความหลากหลายทางชีวภาพ เริ่มจากรู้จักก่อนดีกว่า” สัมภาษณ์ - ดร. นณณ์ ผาณิตวงศ์ จากเด็กเลี้ยงปลา สู่ ASEAN Biodiversity Heroes">
<meta property="og:description" content="“ความหลากหลายทางชีวภาพ เริ่มจากรู้จักก่อนดีกว่า” - ดร. นณณ์ ผาณิตวงศ์ จากเด็กเลี้ยงปลา สู่ ASEAN Biodiversity Heroes">
<meta property="og:url" content="https://www.sarakadee.com/2018/03/13/%e0%b8%99%e0%b8%93%e0%b8%93%e0%b9%8c-%e0%b8%9c%e0%b8%b2%e0%b8%93%e0%b8%b4%e0%b8%95%e0%b8%a7%e0%b8%87%e0%b8%a8%e0%b9%8c/">
<meta property="og:site_name" content="สารคดี">
<meta property="article:publisher" content="http://facebook.com/sarakadeemag">
<meta property="article:tag" content="ความหลากหลายทางชีวภาพ">
<meta property="article:tag" content="ดร.นณณ์ ผาณิตวงศ์">
<meta property="article:tag" content="นณณ์ ผานิตวงศ์">
<meta property="article:tag" content="สยามเอ็นสิส">
<meta property="article:tag" content="สัตว์">
<meta property="article:tag" content="สิ่งแวดล้อม">
<meta property="article:tag" content="เลี้ยงสัตว์">
<meta property="article:section" content="Planet">
<meta property="article:published_time" content="2018-03-13T13:54:55+07:00">
<meta property="article:modified_time" content="2020-06-08T12:25:21+07:00">
<meta property="og:updated_time" content="2020-06-08T12:25:21+07:00">
<meta property="fb:app_id" content="179208629340833">
<meta property="og:image" content="https://www.sarakadee.com/wp-content/uploads/nont01.jpg">
<meta property="og:image:secure_url" content="https://www.sarakadee.com/wp-content/uploads/nont01.jpg">
<meta property="og:image:width" content="1400">
<meta property="og:image:height" content="955">
<meta property="og:image:alt" content="นณณ์ ผาณิตวงศ์">
<meta property="og:image:type" content="image/jpeg">
<meta name="twitter:card" content="summary_large_image">
<meta name="twitter:title" content="“ความหลากหลายทางชีวภาพ เริ่มจากรู้จักก่อนดีกว่า” สัมภาษณ์ - ดร. นณณ์ ผาณิตวงศ์ จากเด็กเลี้ยงปลา สู่ ASEAN Biodiversity Heroes">
<meta name="twitter:description" content="“ความหลากหลายทางชีวภาพ เริ่มจากรู้จักก่อนดีกว่า” - ดร. นณณ์ ผาณิตวงศ์ จากเด็กเลี้ยงปลา สู่ ASEAN Biodiversity Heroes">
<meta name="twitter:creator" content="@sarakadee">
<meta name="twitter:image" content="https://www.sarakadee.com/wp-content/uploads/nont01.jpg">
<script type="application/ld+json">{"@context":"https:\/\/schema.org","@graph":[{"@type":"BlogPosting","headline":"\u201c\u0e04\u0e27\u0e32\u0e21\u0e2b\u0e25\u0e32\u0e01\u0e2b\u0e25\u0e32\u0e22\u0e17\u0e32\u0e07\u0e0a\u0e35\u0e27\u0e20\u0e32\u0e1e \u0e40\u0e23\u0e34\u0e48\u0e21\u0e08\u0e32\u0e01\u0e23\u0e39\u0e49\u0e08\u0e31\u0e01\u0e01\u0e48\u0e2d\u0e19\u0e14\u0e35\u0e01\u0e27\u0e48\u0e32\u201d - \u0e14\u0e23.\u2009\u0e19\u0e13\u0e13\u0e4c \u0e1c\u0e32\u0e13\u0e34\u0e15\u0e27\u0e07\u0e28\u0e4c \u0e08\u0e32\u0e01\u0e40\u0e14\u0e47\u0e01\u0e40\u0e25\u0e35\u0e49\u0e22\u0e07\u0e1b\u0e25\u0e32 \u0e2a\u0e39\u0e48 ASEAN Biodiversity Heroes","description":"\u201c\u0e04\u0e27\u0e32\u0e21\u0e2b\u0e25\u0e32\u0e01\u0e2b\u0e25\u0e32\u0e22\u0e17\u0e32\u0e07\u0e0a\u0e35\u0e27\u0e20\u0e32\u0e1e \u0e40\u0e23\u0e34\u0e48\u0e21\u0e08\u0e32\u0e01\u0e23\u0e39\u0e49\u0e08\u0e31\u0e01\u0e01\u0e48\u0e2d\u0e19\u0e14\u0e35\u0e01\u0e27\u0e48\u0e32\u201d - \u0e14\u0e23.\u2009\u0e19\u0e13\u0e13\u0e4c \u0e1c\u0e32\u0e13\u0e34\u0e15\u0e27\u0e07\u0e28\u0e4c \u0e08\u0e32\u0e01\u0e40\u0e14\u0e47\u0e01\u0e40\u0e25\u0e35\u0e49\u0e22\u0e07\u0e1b\u0e25\u0e32 \u0e2a\u0e39\u0e48 ASEAN Biodiversity Heroes","datePublished":"2018-03-13T13:54:55+07:00","dateModified":"2020-06-08T12:25:21+07:00","publisher":{"@type":"Organization","name":"\u0e2a\u0e32\u0e23\u0e04\u0e14\u0e35.\u0e04\u0e2d\u0e21","logo":{"@type":"ImageObject","url":"https:\/\/www.sarakadee.com\/wp-content\/uploads\/logo-sarakadee.png"}},"mainEntityOfPage":{"@type":"WebPage","@id":"https:\/\/www.sarakadee.com\/2018\/03\/13\/%e0%b8%99%e0%b8%93%e0%b8%93%e0%b9%8c-%e0%b8%9c%e0%b8%b2%e0%b8%93%e0%b8%b4%e0%b8%95%e0%b8%a7%e0%b8%87%e0%b8%a8%e0%b9%8c\/"},"author":{"@type":"Person","name":"\u0e10\u0e34\u0e15\u0e34\u0e1e\u0e31\u0e19\u0e18\u0e4c \u0e1e\u0e31\u0e12\u0e19\u0e21\u0e07\u0e04\u0e25"},"image":{"@type":"ImageObject","url":"https:\/\/www.sarakadee.com\/wp-content\/uploads\/nont01-1024x699-1.jpg","width":900,"height":470}}]}</script>
<!-- /Rank Math WordPress SEO plugin -->

<link rel='dns-prefetch' href='//s.w.org' />
<link rel="alternate" type="application/rss+xml" title="สารคดี &raquo; “ความหลากหลายทางชีวภาพ เริ่มจากรู้จักก่อนดีกว่า” &#8211;  ดร. นณณ์ ผาณิตวงศ์ จากเด็กเลี้ยงปลา สู่ ASEAN Biodiversity Heroes ฟีดความเห็น" href="https://www.sarakadee.com/2018/03/13/%e0%b8%99%e0%b8%93%e0%b8%93%e0%b9%8c-%e0%b8%9c%e0%b8%b2%e0%b8%93%e0%b8%b4%e0%b8%95%e0%b8%a7%e0%b8%87%e0%b8%a8%e0%b9%8c/feed/" />
		<script type="text/javascript">
			window._wpemojiSettings = {"baseUrl":"https:\/\/s.w.org\/images\/core\/emoji\/12.0.0-1\/72x72\/","ext":".png","svgUrl":"https:\/\/s.w.org\/images\/core\/emoji\/12.0.0-1\/svg\/","svgExt":".svg","source":{"concatemoji":"https:\/\/www.sarakadee.com\/wp-includes\/js\/wp-emoji-release.min.js?ver=5.4.1"}};
			/*! This file is auto-generated */
			!function(e,a,t){var r,n,o,i,p=a.createElement("canvas"),s=p.getContext&&p.getContext("2d");function c(e,t){var a=String.fromCharCode;s.clearRect(0,0,p.width,p.height),s.fillText(a.apply(this,e),0,0);var r=p.toDataURL();return s.clearRect(0,0,p.width,p.height),s.fillText(a.apply(this,t),0,0),r===p.toDataURL()}function l(e){if(!s||!s.fillText)return!1;switch(s.textBaseline="top",s.font="600 32px Arial",e){case"flag":return!c([127987,65039,8205,9895,65039],[127987,65039,8203,9895,65039])&&(!c([55356,56826,55356,56819],[55356,56826,8203,55356,56819])&&!c([55356,57332,56128,56423,56128,56418,56128,56421,56128,56430,56128,56423,56128,56447],[55356,57332,8203,56128,56423,8203,56128,56418,8203,56128,56421,8203,56128,56430,8203,56128,56423,8203,56128,56447]));case"emoji":return!c([55357,56424,55356,57342,8205,55358,56605,8205,55357,56424,55356,57340],[55357,56424,55356,57342,8203,55358,56605,8203,55357,56424,55356,57340])}return!1}function d(e){var t=a.createElement("script");t.src=e,t.defer=t.type="text/javascript",a.getElementsByTagName("head")[0].appendChild(t)}for(i=Array("flag","emoji"),t.supports={everything:!0,everythingExceptFlag:!0},o=0;o<i.length;o++)t.supports[i[o]]=l(i[o]),t.supports.everything=t.supports.everything&&t.supports[i[o]],"flag"!==i[o]&&(t.supports.everythingExceptFlag=t.supports.everythingExceptFlag&&t.supports[i[o]]);t.supports.everythingExceptFlag=t.supports.everythingExceptFlag&&!t.supports.flag,t.DOMReady=!1,t.readyCallback=function(){t.DOMReady=!0},t.supports.everything||(n=function(){t.readyCallback()},a.addEventListener?(a.addEventListener("DOMContentLoaded",n,!1),e.addEventListener("load",n,!1)):(e.attachEvent("onload",n),a.attachEvent("onreadystatechange",function(){"complete"===a.readyState&&t.readyCallback()})),(r=t.source||{}).concatemoji?d(r.concatemoji):r.wpemoji&&r.twemoji&&(d(r.twemoji),d(r.wpemoji)))}(window,document,window._wpemojiSettings);
		</script>
		<style type="text/css">
img.wp-smiley,
img.emoji {
	display: inline !important;
	border: none !important;
	box-shadow: none !important;
	height: 1em !important;
	width: 1em !important;
	margin: 0 .07em !important;
	vertical-align: -0.1em !important;
	background: none !important;
	padding: 0 !important;
}
</style>
	<link rel='stylesheet' id='wp-block-library-css'  href='https://www.sarakadee.com/wp-includes/css/dist/block-library/style.min.css?ver=5.4.1' type='text/css' media='all' />
<link rel='stylesheet' id='block-gallery-frontend-css'  href='https://www.sarakadee.com/wp-content/plugins/block-gallery/dist/blocks.style.build.css?ver=1.1.6' type='text/css' media='all' />
<link rel='stylesheet' id='pms-style-front-end-css'  href='https://www.sarakadee.com/wp-content/plugins/paid-member-subscriptions/assets/css/style-front-end.css?ver=1.9.2' type='text/css' media='all' />
<link rel='stylesheet' id='seed-social-css'  href='https://www.sarakadee.com/wp-content/plugins/seed-social/seed-social.css?ver=5.4.1' type='text/css' media='all' />
<link rel='stylesheet' id='nav-core_css-css'  href='https://www.sarakadee.com/wp-content/themes/sarakadee/css/priority-nav-core.css?ver=5.4.1' type='text/css' media='all' />
<link rel='stylesheet' id='bootstrap_css-css'  href='https://www.sarakadee.com/wp-content/themes/sarakadee/css/bootstrap.min.css?ver=5.4.1' type='text/css' media='all' />
<link rel='stylesheet' id='fontawesome_css-css'  href='https://www.sarakadee.com/wp-content/themes/sarakadee/css/all.min.css?ver=5.4.1' type='text/css' media='all' />
<link rel='stylesheet' id='style_css-css'  href='https://www.sarakadee.com/wp-content/themes/sarakadee/style.css?40&#038;ver=5.4.1' type='text/css' media='all' />
<link rel='stylesheet' id='wppb_stylesheet-css'  href='https://www.sarakadee.com/wp-content/plugins/profile-builder/assets/css/style-front-end.css?ver=3.1.4' type='text/css' media='all' />
<script type='text/javascript' src='https://www.sarakadee.com/wp-includes/js/jquery/jquery.js?ver=1.12.4-wp'></script>
<script type='text/javascript' src='https://www.sarakadee.com/wp-includes/js/jquery/jquery-migrate.min.js?ver=1.4.1'></script>
<script type='text/javascript'>
/* <![CDATA[ */
var pmsGdpr = {"delete_url":"https:\/\/www.sarakadee.com?pms_user=0&pms_action=pms_delete_user&pms_nonce=9eb290782f","delete_text":"Type DELETE to confirm deleting your account and all data associated with it:","delete_error_text":"You did not type DELETE. Try again!"};
/* ]]> */
</script>
<script type='text/javascript' src='https://www.sarakadee.com/wp-content/plugins/paid-member-subscriptions/assets/js/front-end.js?ver=1.9.2'></script>
<script type='text/javascript' src='https://www.sarakadee.com/wp-content/themes/sarakadee/js/priority-nav.js?ver=5.4.1'></script>
<script type='text/javascript' src='https://www.sarakadee.com/wp-content/themes/sarakadee/js/infinite-scroll.pkgd.min.js?ver=5.4.1'></script>
<link rel='https://api.w.org/' href='https://www.sarakadee.com/wp-json/' />
<link rel="EditURI" type="application/rsd+xml" title="RSD" href="https://www.sarakadee.com/xmlrpc.php?rsd" />
<link rel="wlwmanifest" type="application/wlwmanifest+xml" href="https://www.sarakadee.com/wp-includes/wlwmanifest.xml" /> 
<meta name="generator" content="WordPress 5.4.1" />
<link rel='shortlink' href='https://www.sarakadee.com/?p=25900' />
<link rel="alternate" type="application/json+oembed" href="https://www.sarakadee.com/wp-json/oembed/1.0/embed?url=https%3A%2F%2Fwww.sarakadee.com%2F2018%2F03%2F13%2F%25e0%25b8%2599%25e0%25b8%2593%25e0%25b8%2593%25e0%25b9%258c-%25e0%25b8%259c%25e0%25b8%25b2%25e0%25b8%2593%25e0%25b8%25b4%25e0%25b8%2595%25e0%25b8%25a7%25e0%25b8%2587%25e0%25b8%25a8%25e0%25b9%258c%2F" />
<link rel="alternate" type="text/xml+oembed" href="https://www.sarakadee.com/wp-json/oembed/1.0/embed?url=https%3A%2F%2Fwww.sarakadee.com%2F2018%2F03%2F13%2F%25e0%25b8%2599%25e0%25b8%2593%25e0%25b8%2593%25e0%25b9%258c-%25e0%25b8%259c%25e0%25b8%25b2%25e0%25b8%2593%25e0%25b8%25b4%25e0%25b8%2595%25e0%25b8%25a7%25e0%25b8%2587%25e0%25b8%25a8%25e0%25b9%258c%2F&#038;format=xml" />
<meta property="og:url" content="https://www.sarakadee.com/%e0%b8%99%e0%b8%93%e0%b8%93%e0%b9%8c-%e0%b8%9c%e0%b8%b2%e0%b8%93%e0%b8%b4%e0%b8%95%e0%b8%a7%e0%b8%87%e0%b8%a8%e0%b9%8c" />
		<meta property="og:type" content="article" />
		<meta property="og:title" content="“ความหลากหลายทางชีวภาพ เริ่มจากรู้จักก่อนดีกว่า” -  ดร. นณณ์ ผาณิตวงศ์ จากเด็กเลี้ยงปลา สู่ ASEAN Biodiversity Heroes" />
		<meta property="og:description" content="" />
		<meta property="og:image" content="https://www.sarakadee.com/wp-content/uploads/nont01-1024x699-1.jpg" />
<!-- Facebook Pixel Code -->
<script type='text/javascript'>
!function(f,b,e,v,n,t,s){if(f.fbq)return;n=f.fbq=function(){n.callMethod?
n.callMethod.apply(n,arguments):n.queue.push(arguments)};if(!f._fbq)f._fbq=n;
n.push=n;n.loaded=!0;n.version='2.0';n.queue=[];t=b.createElement(e);t.async=!0;
t.src=v;s=b.getElementsByTagName(e)[0];s.parentNode.insertBefore(t,s)}(window,
document,'script','https://connect.facebook.net/en_US/fbevents.js');
</script>
<!-- End Facebook Pixel Code -->
<script type='text/javascript'>
  fbq('init', '241780396867722', {}, {
    "agent": "wordpress-5.4.1-2.0.2"
});
</script><script type='text/javascript'>
  fbq('track', 'PageView', []);
</script>
<!-- Facebook Pixel Code -->
<noscript>
<img height="1" width="1" style="display:none" alt="fbpx"
src="https://www.facebook.com/tr?id=241780396867722&ev=PageView&noscript=1" />
</noscript>
<!-- End Facebook Pixel Code -->
		<style>
		.pageviews-wrapper { height: 16px; line-height: 16px; font-size: 11px; clear: both; }
		.pageviews-wrapper svg { width: 16px; height: 16px; fill: #aaa; float: left; margin-right: 2px; }
		.pageviews-wrapper span { float: left; }
		</style>
		  </head>
  <body class="post-template-default single single-post postid-25900 single-format-standard">

    <div class="header-wrap">
      <header class="main-nav">
        <div class="button-group">
          <div class="hamburger-nav">
            <button class="hamburger menu-toggle"><span class="flex">Open Menu</span></button>
          </div>

          <div class="menu-nolog">
            <a href="https://www.sarakadee.com/shop/subscribe"><button type="button" class="btn btn-primary d-none d-lg-inline">สมัครสมาชิก</button></a>
            <a href="https://www.sarakadee.com/login"><button type="button" class="btn btn-tertiary d-none d-lg-inline">เข้าสู่ระบบ</button></a>
          </div>
          <div class="menu-loggedin">
            <a href="https://www.sarakadee.com/account"><button type="button" class="btn btn-primary d-none d-lg-inline">หน้าสมาชิก</button></a>
            <a href="https://www.sarakadee.com/wp-login.php?action=logout"><button type="button" class="btn btn-tertiary d-none d-lg-inline">ออกจากระบบ</button></a>
          </div>

        </div>
        <a href="https://www.sarakadee.com" class="logo-wrapper">
          <img src="https://www.sarakadee.com/wp-content/themes/sarakadee/images/logo-sarakadee.png" alt="Sarakadee Logo">
        </a>
        <div class="right-wrap">
          <div class="search" data-fancybox data-src="#hidden-content" href="javascript:;">
            <i class="far fa-search"></i>
          </div>
          <div class="d-none d-lg-flex current-issue-box">
            <div class="img">

                
                  <img src="https://www.sarakadee.com/wp-content/uploads/cover426.jpg" alt="current issue">

                  
                                  
              
            </div>
            <div class="text">
              <div class="issue-detail">
                <div class="issue-number">๔๒๖</div>
                <div class="issue-date">กันยายน ๒๕๖๓</div>
              </div>

                
              <a href="https://www.sarakadee.com/magazine/%e0%b8%aa%e0%b8%b2%e0%b8%a3%e0%b8%84%e0%b8%94%e0%b8%b5-%e0%b8%89%e0%b8%9a%e0%b8%b1%e0%b8%9a%e0%b8%97%e0%b8%b5%e0%b9%88-426/" class="btn btn-secondary">ดูเนื้อหาในเล่ม</a>

                                  
            </div>
          </div>
        </div>
      </header>
    
      <div class="category-nav d-none d-lg-flex">
        <div class="container-fluid">
          <nav class="priority-nav nav-wrapper">

            <ul class="nav-ul"><li id="menu-item-32311" class="cat-history menu-item menu-item-type-taxonomy menu-item-object-category menu-item-32311"><a href="https://www.sarakadee.com/category/history/">History</a></li>
<li id="menu-item-31601" class="cat-culture menu-item menu-item-type-taxonomy menu-item-object-category menu-item-31601"><a href="https://www.sarakadee.com/category/culture/">Culture</a></li>
<li id="menu-item-31598" class="cat-planet menu-item menu-item-type-taxonomy menu-item-object-category current-post-ancestor current-menu-parent current-post-parent menu-item-31598"><a href="https://www.sarakadee.com/category/planet/">Planet</a></li>
<li id="menu-item-31600" class="cat-sci menu-item menu-item-type-taxonomy menu-item-object-category menu-item-31600"><a href="https://www.sarakadee.com/category/sci-tech/">Sci-Tech</a></li>
<li id="menu-item-31599" class="cat-communities menu-item menu-item-type-taxonomy menu-item-object-category menu-item-31599"><a href="https://www.sarakadee.com/category/communities/">Communities</a></li>
<li id="menu-item-31594" class="cat-talk menu-item menu-item-type-taxonomy menu-item-object-category current-post-ancestor current-menu-parent current-post-parent menu-item-31594"><a href="https://www.sarakadee.com/category/talk/">Talk</a></li>
<li id="menu-item-31879" class="cat-photo menu-item menu-item-type-taxonomy menu-item-object-category menu-item-31879"><a href="https://www.sarakadee.com/category/photo-essay/">Photo Essay</a></li>
<li id="menu-item-31593" class="cat-video menu-item menu-item-type-taxonomy menu-item-object-category menu-item-31593"><a href="https://www.sarakadee.com/category/video-podcast/">Video &#038; Podcast</a></li>
<li id="menu-item-31812" class="cat-activity menu-item menu-item-type-taxonomy menu-item-object-category menu-item-31812"><a href="https://www.sarakadee.com/category/activity/">Activity</a></li>
<li id="menu-item-35926" class="menu-item menu-item-type-custom menu-item-object-custom menu-item-35926"><a href="http://www.sarakadeesearch.com">e-Library</a></li>
<li id="menu-item-32106" class="cat-magazine menu-item menu-item-type-post_type_archive menu-item-object-magazine menu-item-32106"><a href="https://www.sarakadee.com/magazine/">Magazines</a></li>
</ul>

          </nav>
        </div>
      </div>
    </div>


<section class="innerpage-first-body single-blog-wrapper">

    <div style="display: none;"><img src="https://www.sarakadee.com/wp-content/uploads/nont01-1024x699-1.jpg"></div>
    
      <div class="masthead-blog" style="background-image: url('https://www.sarakadee.com/wp-content/uploads/nontinv03-1.jpg')">

    


        <div class="article-cat"><a class="post-item planet" href="https://www.sarakadee.com/category/planet/">Planet</a><a class="post-item talk" href="https://www.sarakadee.com/category/talk/">Talk</a></div>
                    
        <h1>“ความหลากหลายทางชีวภาพ เริ่มจากรู้จักก่อนดีกว่า” &#8211;  ดร. นณณ์ ผาณิตวงศ์ จากเด็กเลี้ยงปลา สู่ ASEAN Biodiversity Heroes</h1>
        <div class="article-detail">
          <span class="date">13 มีนาคม 2018</span>

                                  <span class="sep-line"></span><span class="author">ฐิติพันธ์ พัฒนมงคล
 : เรื่อง</span>
          
          
                                  <span class="sep-line"></span><span class="photographer">บันสิทธิ์ บุณยะรัตเวช
 : ภาพ</span>
          
          
          

          
        </div>
      </div> 
<!-- 
     <section class="old-post-header">
        <span class="article-cat planet">Planet</span>
        <h1>“ความหลากหลายทางชีวภาพ เริ่มจากรู้จักก่อนดีกว่า” &#8211;  ดร. นณณ์ ผาณิตวงศ์ จากเด็กเลี้ยงปลา สู่ ASEAN Biodiversity Heroes</h1>
        <div class="article-detail">
          <span class="date">13 มีนาคม 2018</span><span class="sep-line"></span><span class="author">ศิรินภา นรินทร์ : เรื่อง</span><span class="sep-line"></span><span class="photographer">ธีรพงษ์ ผลบุญ : ภาพ</span>
      </section> -->
      
      <div class="container">
        <div class="row justify-content-center">
          <div class="col-12 col-lg-8">
            <div class="row read-share">
              <div class="col-6 read-inner">
                <span class="label">จำนวนคนอ่าน</span>
                <span class="number"><i class="far fa-eye"></i> <span class="pageviews-placeholder" data-key="25900"></span></span>
              </div>
              <div class="col-6 share-inner">
                <span class="label">แชร์บทความ</span>
                <div class="social-media-group">
                  <div class="seed-social "><div class="facebook"><a href="https://www.facebook.com/share.php?u=https%3A%2F%2Fwww.sarakadee.com%2F2018%2F03%2F13%2F%25e0%25b8%2599%25e0%25b8%2593%25e0%25b8%2593%25e0%25b9%258c-%25e0%25b8%259c%25e0%25b8%25b2%25e0%25b8%2593%25e0%25b8%25b4%25e0%25b8%2595%25e0%25b8%25a7%25e0%25b8%2587%25e0%25b8%25a8%25e0%25b9%258c%2F" target="seed-social"><i class="ss-facebook"></i><span class="text">Facebook</span><span class="count"></span></a></div><div class="twitter"><a href="https://twitter.com/share?url=https%3A%2F%2Fwww.sarakadee.com%2F2018%2F03%2F13%2F%25e0%25b8%2599%25e0%25b8%2593%25e0%25b8%2593%25e0%25b9%258c-%25e0%25b8%259c%25e0%25b8%25b2%25e0%25b8%2593%25e0%25b8%25b4%25e0%25b8%2595%25e0%25b8%25a7%25e0%25b8%2587%25e0%25b8%25a8%25e0%25b9%258c%2F&text=%E2%80%9C%E0%B8%84%E0%B8%A7%E0%B8%B2%E0%B8%A1%E0%B8%AB%E0%B8%A5%E0%B8%B2%E0%B8%81%E0%B8%AB%E0%B8%A5%E0%B8%B2%E0%B8%A2%E0%B8%97%E0%B8%B2%E0%B8%87%E0%B8%8A%E0%B8%B5%E0%B8%A7%E0%B8%A0%E0%B8%B2%E0%B8%9E+%E0%B9%80%E0%B8%A3%E0%B8%B4%E0%B9%88%E0%B8%A1%E0%B8%88%E0%B8%B2%E0%B8%81%E0%B8%A3%E0%B8%B9%E0%B9%89%E0%B8%88%E0%B8%B1%E0%B8%81%E0%B8%81%E0%B9%88%E0%B8%AD%E0%B8%99%E0%B8%94%E0%B8%B5%E0%B8%81%E0%B8%A7%E0%B9%88%E0%B8%B2%E2%80%9D+-++%E0%B8%94%E0%B8%A3.%E2%80%89%E0%B8%99%E0%B8%93%E0%B8%93%E0%B9%8C+%E0%B8%9C%E0%B8%B2%E0%B8%93%E0%B8%B4%E0%B8%95%E0%B8%A7%E0%B8%87%E0%B8%A8%E0%B9%8C+%E0%B8%88%E0%B8%B2%E0%B8%81%E0%B9%80%E0%B8%94%E0%B9%87%E0%B8%81%E0%B9%80%E0%B8%A5%E0%B8%B5%E0%B9%89%E0%B8%A2%E0%B8%87%E0%B8%9B%E0%B8%A5%E0%B8%B2+%E0%B8%AA%E0%B8%B9%E0%B9%88+ASEAN+Biodiversity+Heroes" target="seed-social"><i class="ss-twitter"></i><span class="text">Twitter</span><span class="count"></span></a></div><div class="line"><a href="https://lineit.line.me/share/ui?url=https%3A%2F%2Fwww.sarakadee.com%2F2018%2F03%2F13%2F%25e0%25b8%2599%25e0%25b8%2593%25e0%25b8%2593%25e0%25b9%258c-%25e0%25b8%259c%25e0%25b8%25b2%25e0%25b8%2593%25e0%25b8%25b4%25e0%25b8%2595%25e0%25b8%25a7%25e0%25b8%2587%25e0%25b8%25a8%25e0%25b9%258c%2F" target="seed-social"><i class="ss-line"></i><span class="text">Line</span><span class="count"></span></a></div></div>                </div>
              </div>
            </div>
          </div>
        </div>
      </div>

      <article class="container">
        <div class="row main-content">
          <div class="col-12 offset-0 col-lg-8 offset-lg-2 normal-format">
            
            <h3 style="text-align: right;">ดร. นณณ์ ผาณิตวงศ์ จากเด็กเลี้ยงปลา สู่ ASEAN Biodiversity Heroes</h3>
<p style="text-align: right;"><strong>ฐิติพันธ์ พัฒนมงคล : สัมภาษณ์</strong><br />
<strong> บันสิทธิ์ บุณยะรัตเวช : ถ่ายภาพ</strong></p>
<p><a href="https://www.sarakadee.com/wp-content/uploads/nont01.jpg"><img class="aligncenter wp-image-25901 size-large" title="ดร. นณณ์ ผาณิตวงศ์ จากเด็กเลี้ยงปลา สู่ ASEAN Biodiversity Heroes" src="https://www.sarakadee.com/wp-content/uploads/nont01-1024x699.jpg" alt="ดร. นณณ์ ผาณิตวงศ์ จากเด็กเลี้ยงปลา สู่ ASEAN Biodiversity Heroes" width="1024" height="699" srcset="https://www.sarakadee.com/wp-content/uploads/nont01-1024x699.jpg 1024w, https://www.sarakadee.com/wp-content/uploads/nont01-300x205.jpg 300w, https://www.sarakadee.com/wp-content/uploads/nont01-768x524.jpg 768w, https://www.sarakadee.com/wp-content/uploads/nont01.jpg 1400w" sizes="(max-width: 1024px) 100vw, 1024px" /></a></p>
<p><strong>ดร. นณณ์ ผาณิตวงศ์</strong> กรรมการบริษัทน้ำตาลนครเพชร จำกัด และนักวิชาการอิสระด้านระบบนิเวศน้ำจืด เพิ่งเดินทางกลับจากฟิลิปปินส์ เขาและตัวแทนประเทศอาเซียนทั้ง ๑๐ ได้รับรางวัล <strong>ASEAN Biodiversity Heroes </strong>จากผลงานอนุรักษ์ความหลากหลายทางชีวภาพ</p>
<p>ถึงแม้จะเกิดมาในครอบครัวฐานะดี ทางบ้านมีกิจการ มีบริษัทของตัวเอง แต่วัยเด็กของเขาน่าจะแตกต่างจากคนมีอันจะกินทั่วไป ตั้งแต่เล็ก ๆ แล้วพ่อชอบพาเขาออกท่องเที่ยวตกปลาตามป่าเขาและทะเล วันดีคืนดีแม่ก็ส่งไปเข้าค่ายสิ่งแวดล้อมบนยอดดอย  ทุกครั้งที่ครอบครัวออกไปเที่ยวห้าง ก่อนกลับจะนัดรวมพลกันที่ร้านหนังสือ มีส่วนทำให้ชายวัย ๔๒ ปีเติบโตมากับหนังสือสิงสาราสัตว์ ที่สนใจมากเป็นพิเศษคือปลากับสัตว์เลื้อยคลาน  เคยเขียนบทความและเป็นบรรณาธิการนิตยสาร <strong><em>AQUA </em></strong>ตำนานหนังสือปลาที่ดีมากเล่มหนึ่งของไทย</p>
<p>เมื่ออายุ ๒๐ ปลาย ๆ กลับจากเรียนต่อในต่างประเทศ เขาช่วยดูแลกิจการโรงงานน้ำตาล อู่ต่อเรือ ร้านอาหาร สนามกอล์ฟ ฯลฯ  มรดกของครอบครัว พร้อม ๆ กับร่วมกับเพื่อนคอเดียวกันตั้งกลุ่ม Siamensis*  และเว็บไซต์ Siamensis.org ให้ข้อมูลด้านสิ่งแวดล้อมและความหลากหลายทางชีวภาพ  ดร. นณณ์หรือที่หลายคนเรียกว่า <strong>“ดร. ปลา”</strong> ยังคอยตอบกระทู้คนที่เข้ามาถามว่า งู กิ้งก่า สัตว์เลื้อยคลานรูปร่างหน้าตาประหลาด ๆ ที่พบตามบ้านเป็นสัตว์มีพิษหรือไม่ หากตอบช้าไปไม่กี่นาที สัตว์ที่มีชีวิตอยู่เมื่อครู่นี้ก็มักถูกตีตายทั้ง ๆ ที่ไม่ได้มีพิษภัยต่อคน</p>
<p>ดร. นณณ์ให้สัมภาษณ์ สารคดี ว่า เมื่อแรกตั้งกลุ่มสยามเอ็นสิส จุดหมายคือใช้เป็นที่แลกเปลี่ยนความรู้ในกลุ่มเพื่อน นึกไม่ถึงว่าสิ่งที่พวกตนชอบทำจะมีบทบาทกับวงการอนุรักษ์ของไทย</p>
<p>เช่นเดียวกับการรับรางวัลใหญ่ ASEAN Biodiversity Heroes ที่เขาไม่คิดว่าตัวเองจะเดินทางมาไกลขนาดนี้</p>
<p><a href="https://www.sarakadee.com/wp-content/uploads/nontinv01.jpg"><img class="aligncenter size-full wp-image-25902" src="https://www.sarakadee.com/wp-content/uploads/nontinv01.jpg" alt="" width="800" height="498" srcset="https://www.sarakadee.com/wp-content/uploads/nontinv01.jpg 800w, https://www.sarakadee.com/wp-content/uploads/nontinv01-300x187.jpg 300w, https://www.sarakadee.com/wp-content/uploads/nontinv01-768x478.jpg 768w" sizes="(max-width: 800px) 100vw, 800px" /></a></p>
<p><strong>ดร. นณณ์ ผาณิตวงศ์ คนที่ ๒ จากขวา รับรางวัล ASEAN Biodiversity Heroes ร่วมกับตัวแทนประเทศอาเซียนทั้ง ๑๐ ชาติ ณ กรุงมะนิลา</strong><br />
<strong><br />
ขอแสดงความยินดีกับรางวัลที่ได้รับ ไม่ทราบว่ารางวัลนี้มีที่มาอย่างไร</strong><br />
ASEAN Biodiversity Heroes เป็นรางวัลจากศูนย์ ASEAN Centre for Biodiversity (ACB) ก่อตั้งเมื่อปี ๒๕๔๘ มีสำนักงาน<br />
ใหญ่อยู่ที่เมืองลากูนา ประเทศฟิลิปปินส์ รางวัลนี้เป็นส่วนหนึ่งในการฉลองวาระ ๕๐ ปี อาเซียน  และแสดงออกถึงการมีส่วนร่วมกับทศวรรษแห่งความหลากหลายทางชีวภาพ [United Nations Decade of Biodiversity (2011-2020)] ของสหประชาชาติ ทางผู้จัดหาตัวแทนจากแต่ละประเทศมารับรางวัล โดยส่วนหนึ่งของหลักการคัดเลือกใช้คำว่า “&#8230;individuals that people can identify with and will inspire others to take action for biodiversity…”  หมายความว่าบุคคลที่คนทั่วไปสามารถเชื่อมโยงได้และเป็นแรงบันดาลใจให้ช่วยกันอนุรักษ์ความหลากหลายทางชีวภาพ</p>
<p>กระบวนการคัดเลือกผมเข้าใจว่าทางผู้จัดแจ้งมายังหน่วยงานภาครัฐของไทย คือ สำนักงานนโยบายและแผนทรัพยากรธรรมชาติและสิ่งแวดล้อม (สผ.) แล้ว สผ. ก็แจ้งไปยังภาคส่วนต่าง ๆ ว่าสนใจส่งชื่อใครไหม  ทางฝั่งเอ็นจีโอมูลนิธิสืบนาคะเสถียรก็ประชุมตกลงว่าเป็นผม เจ้าหน้าที่โทร.มาบอกว่าสิ่งที่ผมทำตรงที่สุดเรื่องการอนุรักษ์ความหลากหลายทางชีวภาพ บอกอีกว่าอายุผมไม่มาก แต่มีผลงาน ยังทำต่อได้อีกนาน ถ้าได้รางวัลจะได้มีแรงทำต่อ เลยส่งชื่อผมให้ สผ. ส่งชื่อไปที่กระทรวงทรัพยากรธรรมชาติและสิ่งแวดล้อม ให้ทางกระทรวงฯ คัดเลือกต่ออีกที</p>
<p>ผมไม่รู้ว่าคู่แข่งมีใคร แต่วันหนึ่งเขาก็โทร.มาบอกว่าผมได้ คนที่เซ็นอนุมัติให้ผมคือปลัดกระทรวงฯ หมายความว่าจดหมายที่ประเทศไทยตอบกลับไปยังเอซีบีว่าเลือก ดร. นณณ์ ออกไปจากกระทรวงฯ ทั้งเอ็นจีโอและหน่วยงานราชการจึงเป็นผู้คัดเลือกให้ผมได้รับรางวัลนี้</p>
<p>เมื่อเทียบกับตัวแทนประเทศอื่น ๆ  ทางเวียดนาม คือ ศ. ดร. Dang Huy Huynh คนร่างกฎหมายคุ้มครองสัตว์ป่าหลายฉบับและผู้ก่อตั้งศูนย์อนุรักษ์ความหลากหลายทางชีวภาพ คล้าย ๆ กับคุณหมอบุญส่ง เลขะกุล เวอร์ชันเวียดนาม  ทางสิงคโปร์ ศ. ดร. Leo Tan Wee Hin ผู้ปฏิรูปการเรียนการสอนด้านความหลากหลายทางชีวภาพในสิงคโปร์ ทำงานมานาน อายุมาก</p>
<p>ทางฟิลิปปินส์ ดร. Angel C. Alcala นักวิทยาศาสตร์ทางทะเล อุทิศตนเพื่อการศึกษาและอนุรักษ์แนวชายฝั่ง ระบบนิเวศที่สำคัญสำหรับประเทศที่เป็นหมู่เกาะอย่างฟิลิปปินส์  ส่วนลาว คุณ Nitsavanh Louangkhot Pravongviengkham นักธุรกิจเจ้าของฟาร์มเลี้ยงสัตว์ขนาดใหญ่ เขาร่วมกับชาวบ้านและภาครัฐอนุรักษ์ป่ารอบฟาร์ม ดูแลแหล่งน้ำ นำพลังงานทดแทนมาใช้</p>
<p>วันมอบรางวัลมีคนร่วมงานประมาณ ๕๐-๖๐ คน  มีตัวแทนยูเอ็น อียู ตัวแทนรัฐบาลประเทศต่าง ๆ เป็นรางวัลใหญ่พอสมควร จะเรียกว่ารางวัลซีไรต์ทางวงการอนุรักษ์ความหลากหลายทางชีวภาพก็คงได้ วันรุ่งขึ้นก็เป็นงานฉลอง ๕๐ ปี อาเซียน ซึ่งเราก็ได้ไปร่วมงานเปิดตัวบนเวทีใหญ่ต่อหน้าผู้นำอาเซียนด้วย</p>
<p><strong>กระบวนการคัดเลือกของตัวแทนจากประเทศไทยใช้เวลานานแค่ไหน</strong><br />
ประมาณ ๑ เดือน ข้อมูลเยอะพอสมควร ผมต้องเขียนส่งไปหน้าครึ่งว่าทำอะไรมาบ้าง และต้องมีจดหมายรับรองจากสององค์กร ว่าทำไมถึงควรได้รางวัลนี้ ผมขอจากมูลนิธิสืบนาคะเสถียร กับ International Union for Conservation of Nature (IUCN) เรียกว่ามีโลโก้เอ็นจีโอทั้งในประเทศกับระดับนานาชาติ  ระหว่างนั้นทาง สผ. ก็ขอรูป ขอรายละเอียดต่าง ๆ จนวันหนึ่งเจ้าหน้าที่โทร.มาถามว่าพูดภาษาอังกฤษได้ใช่ไหม หลังยืนยันว่าได้ เขาส่งคำถามสองสามคำถามให้เราทำเป็นคลิปตอบ เพื่อใช้เป็นส่วนหนึ่งของการนำเสนอตอนขึ้นรับรางวัล</p>
<p>ยื่นเรื่องจากเมืองไทยไม่ถึงเดือนก็ประกาศผล</p>
<p><a href="https://www.sarakadee.com/wp-content/uploads/nontinv02.jpg"><img class="aligncenter size-full wp-image-25903" src="https://www.sarakadee.com/wp-content/uploads/nontinv02.jpg" alt="" width="536" height="800" srcset="https://www.sarakadee.com/wp-content/uploads/nontinv02.jpg 536w, https://www.sarakadee.com/wp-content/uploads/nontinv02-201x300.jpg 201w" sizes="(max-width: 536px) 100vw, 536px" /></a></p>
<p><strong>แต่ละประเทศคัดเลือกตัวแทนจากบุคคลที่ทำงานอนุรักษ์ ความหลากหลายทางชีวภาพและสร้างแรงบันดาลใจ บนแผ่นป้ายประกาศเกียรติคุณเป็นภาพขณะลงไปสำรวจความลึกของนาข้าวน้ำลึกที่ทุ่งปากพลี จังหวัดนครนายก  ที่อยู่ของปลาซิวสมพงษ์ปลาหายากชนิดหนึ่ง ที่ถืออยู่ในมือคือต้นข้าว</strong></p>
<p><strong>ชีวิตในวัยเด็กของคุณเป็นอย่างไร</strong><br />
ผมเป็นคนกรุงเทพฯ บ้านอยู่ในเมืองแถวกรมประชาสัมพันธ์ ตอนเด็ก ๆ แถวนั้นยังเป็นพื้นที่ชุ่มน้ำ เวลาน้ำท่วมในซอยบ้านมีปลาออกมาเต็มเลย บางทีก็มีเต่าขนาดใหญ่  ตอนนั้นผมไม่รู้หรอกว่ามันมาจากไหน แต่ชอบมากเวลาน้ำท่วม  ผมไม่ได้เลี้ยงสัตว์ แต่รู้ว่าบ้านมีรังมดอยู่ตรงไหน ชอบเอาขนมให้มันกิน</p>
<p>พอโตขึ้นหน่อยอายุ ๑๒-๑๓ ปี พ่อพาไปตกปลาทุกอาทิตย์ เป็นช่วงที่ผมได้เรียนรู้เกี่ยวกับปลา ธรรมชาติ ก่อนตกปลาต้องเรียนรู้ก่อนว่าจะตกปลาอะไร แล้วมันกินอะไร ใช้ชีวิตยังไง จะหลอกล่อยังไงให้มากินเบ็ด</p>
<p>ตอนหนุ่ม ๆ พ่อเคยทำงานในเหมืองปิล็อก กาญจนบุรี ก็เลยมีเพื่อนแถวนั้นมาก หลังเขื่อนวชิราลงกรณหรือเขื่อนเขาแหลมสร้างเสร็จ ๒-๓ ปี มีปลามาก เพื่อนก็โทร.มาบอก ชีวิตผมวันเสาร์อาทิตย์โตที่เขื่อนวชิราลงกรณ ได้เห็นวงจรของการสร้างเขื่อน</p>
<p><strong>เห็นอะไรจากการสร้างเขื่อน</strong><br />
ช่วงแรก ๆ ที่ผมไปถึง เขื่อนเขาแหลมอยู่ในป่า ยังตัดต้นไม้ไม่หมด เหมือนเกิดป่าใต้น้ำ มีซากต้นไม้จมน้ำ บางต้นยังมีกล้วยไม้ขึ้นอยู่เลย  เมื่อต้นไม้จมน้ำก็เกิดการย่อยสลาย มีแบคทีเรียมากินต้นไม้ มีสัตว์เล็ก ๆ มากินแบคทีเรีย มีปลาเล็ก ๆ มากินสัตว์เหล่านี้อีกที แล้วก็มีปลากินตะไคร่ตามต้นไม้และใช้ต้นไม้เป็นที่อาศัย มีแมลงน้ำมาก ดังนั้นเวลาสร้างเขื่อนเสร็จใหม่ ๆ มันจะอุดมสมบูรณ์ เหมือนน้ำอยู่ในทุ่ง ปลากระสูบที่ผมตกได้ตัวแรกก็ตกบนเรือหางยาว เงื้อเบ็ดที่จะเหวี่ยงหลุดมือตกน้ำ เงอะ ๆ งะ ๆ หันไปสาว ปลากินเบ็ดแล้วเพราะมีปลามาก ตอนเช้า ๆ เวลาแมลงเม่าบินตกน้ำก็จะมีปลามากินเร็วมาก ผมจะคอยเล็งแย่งแมลงเม่ากับปลาเพื่อเอามาใช้เป็นเหยื่อ มาถึงปัจจุบันแมลงเม่าลอยเต็มผิวน้ำแต่ไม่มีปลามากิน</p>
<p>ความทรงจำที่ผมชอบมากอย่างหนึ่งคือผมจะพายเรือไปด้านหลังแพ มีดงสาหร่าย มีลูกปลาเสือ ปลาซิว และปลาชนิดอื่น ๆ มากมายออกมาหาอาหาร แต่พอผมโตขึ้นต้นไม้ใต้น้ำเริ่มหายไป ปลาลดน้อยลง แม้แต่ดงสาหร่ายพอแร่ธาตุที่ถูกสะสมจากป่าหมดก็หร็อมแหร็ม ไม่งาม เมื่อผมโตขึ้นรู้กระบวนการทางวิทยาศาสตร์ มองย้อนกลับไปจะเห็นว่าวงจรของการสร้างเขื่อนช่วงแรก ๆ มันอุดมสมบูรณ์เพราะอะไร ก็เลยเป็นคำตอบว่าเขื่อนไม่ใช่ที่ของปลา</p>
<p><strong>การใช้ชีวิตในเมืองของคุณต่างจากเวลาออกไปตกปลาตามต่างจังหวัดอย่างไร</strong><br />
ครอบครัวของเราเวลาไปเที่ยวห้าง กินข้าวเสร็จจะแยกย้ายกันไปดูสิ่งที่แต่ละคนอยากดู แล้วนัดเจอกันที่ร้านหนังสือ สุดท้ายเหมือนถูกบังคับให้มาซื้อหนังสือไปอ่าน พอมีบัตรเครดิตจะมีกฎเหล็กอยู่สามข้อ คือต้องขออนุญาตก่อนใช้ ยกเว้นกรณีฉุกเฉินหรือซื้อหนังสือเท่านั้น</p>
<p>แม่สนับสนุนให้ลูกอ่านหนังสือและให้เรียนรู้อะไรใหม่ ๆ หนังสือที่แม่ซื้อให้มีทั้งเรื่องเครื่องยนต์กลไก ไฟฟ้า สัตว์ นก เคมี แต่ผมหยิบเฉพาะเรื่องสัตว์  พอรู้ทางกันแม่ก็ซื้อหนังสือสัตว์มาให้ ไม่ว่าจะแพงแค่ไหน อยากได้คือซื้อให้  เล่มที่ประทับใจมาก ๆ คือหนังสือเหยี่ยว เป็นภาษาอังกฤษ อยากได้มาก แต่ผมยังเด็ก แม่ถามว่าอ่านไม่ออกจะซื้อทำไม ผมบอกอ่านได้ เชื่อสิ เหมือนเด็กปากพล่อยอยากได้อะไรก็บอกว่าทำได้ไปก่อน แต่พอซื้อมาเปิดดูรูปแล้วก็เก็บไว้ จน ๑๕ ปีผ่านไป ผมค้นเจอหนังสือเล่มนี้แล้วหยิบมาอ่าน น้ำตาไหล ผมเอาไปให้แม่ดู บอกว่าอ่านแล้วนะหนังสือที่แม่ซื้อให้ตอนเด็ก</p>
<p>ช่วงปิดเทอมแม่ก็ส่งผมไปเข้าค่ายต่างจังหวัด ให้ไปอยู่ในป่า ๗ วัน ๑๕ วัน ที่ดอยอินทนนท์ หรือเขาใหญ่  การเข้าค่ายกับการไปตกปลาทำให้ผมรู้จักธรรมชาติ ไม่กลัวที่จะต้องอยู่ในป่าหรือในน้ำ</p>
<p><strong>คุณเริ่มถ่ายภาพปลาตั้งแต่เมื่อไร</strong><br />
หลังกลับจากเรียนปริญญาโทที่อเมริกา เริ่มจากชอบปลา ตกปลา เลี้ยงปลา มีทั้งซื้อมาเลี้ยงและเลี้ยงตัวที่ตกได้</p>
<p>การสังเกตสิ่งมีชีวิตต่าง ๆ ก็มาจากเวลาออกไปตกปลา ตามข้างทางจะมีกบ เขียด แมลงปอ นก พืชน้ำ ก็ถ่ายรูปมาลงนิตยสาร ผมเขียนบทความลงหนังสือ AQUA ผ่านไปสักพักเหมือนธุรกิจไม่ดี เจ้าของก็ขอว่าช่วยลงหุ้นได้ไหม ไป ๆ มา ๆ เลยกลายเป็นบรรณาธิการ เป็นเจ้าของไปเลย</p>
<p>เนื้อหาส่วนใหญ่เป็นการแนะนำชนิดปลา วิธีการเลี้ยง อุปกรณ์ ผมเขียนคอลัมน์สำรวจปลาในธรรมชาติ ก็จะออกไปเที่ยว ดูปลาตามสถานที่ต่าง ๆ ถ่ายรูปปลาจากธรรมชาติมาเล่า เพราะบางทีคนเลี้ยงปลาก็เห็นแต่ปลาในตู้ ไม่รู้ว่าปลาในธรรมชาติอยู่กันยังไง และผมพยายามสอดแทรกความรู้เกี่ยวกับการอนุรักษ์และความรู้ต่าง ๆ เช่น เรื่องชนิดพันธุ์ต่างถิ่น การเลียนแบบกันในธรรมชาติ เหมือนแอบสอนชีววิทยา  ผมทำ <em>AQUA</em> อยู่ ๔-๕ ปี ถึงวันที่ธุรกิจมันไม่ไหวจริง ๆ ก็ปิดตัว แต่ก็ถือเป็นตำนานเหมือนกัน คนรุ่นที่อ่านทันจะรู้ว่าเป็นหนังสือปลาที่ดีมากเล่มหนึ่ง</p>
<p>ช่วงคาบเกี่ยวหลังกลับจากเรียนปริญญาโท ระหว่างทำ<em> AQUA MAG</em> ผมกับเพื่อนก็ตั้งกลุ่มสยามเอ็นสิส จากช่วงแรกที่เข้าไปในเว็บไซต์พันทิป ตอบคำถามในห้องจตุจักรว่าปลาหรือสัตว์ชนิดต่าง ๆ เลี้ยงยังไง รักษาโรคยังไง แล้วพบว่ากระทู้ในพันทิปมันตกไว บางเรื่องเราตอบแล้ว อีกอาทิตย์ก็มีคนถามอีกเพราะบทความเก่าหาย เลยคุยกันว่าทำเว็บไซต์ Siamensis.org ดีกว่า จะได้ดูแลเนื้อหาตัวเองได้ แล้วค่อย ๆ พัฒนาเว็บบอร์ดมาจนเวอร์ชันปัจจุบัน ใครเก่งเรื่องสัตว์เลื้อยคลาน สัตว์สะเทินน้ำสะเทินบก ก็เข้ามาช่วยกันเขียนบทความ ตอบคำถาม เกิดสังคมการเรียนรู้ระหว่างคนที่ชอบอะไรเหมือนกัน เวลาไปออกทริปด้วยกัน คนหนึ่งสอนเรื่องดูปลา อีกคนก็สอนดูนก ดูแมลง</p>
<p><a href="https://www.sarakadee.com/wp-content/uploads/nontinv03-1.jpg"><img class="aligncenter size-full wp-image-25911" src="https://www.sarakadee.com/wp-content/uploads/nontinv03-1.jpg" alt="" width="800" height="551" srcset="https://www.sarakadee.com/wp-content/uploads/nontinv03-1.jpg 800w, https://www.sarakadee.com/wp-content/uploads/nontinv03-1-300x207.jpg 300w, https://www.sarakadee.com/wp-content/uploads/nontinv03-1-768x529.jpg 768w" sizes="(max-width: 800px) 100vw, 800px" /></a></p>
<blockquote>
<p style="text-align: center;"><strong>คติพจน์ของสยามเอ็นสิส คือ </strong><br />
<strong>‘ไม่รู้จักก็ไม่รักกัน’ ยกตัวอย่าง</strong><br />
<strong>ใกล้ตัวเลยคืองู ปรกติคนเจองูก็จะตีทันที </strong><br />
<strong>ยังไม่รู้ว่ามีพิษหรือไม่ด้วยซ้ำ</strong></p>
</blockquote>
<p><strong>วัตถุประสงค์ของการตั้งกลุ่มสยามเอ็นสิสคืออะไร</strong><br />
ช่วงเรียนมหาวิทยาลัยผมเริ่มมีอิสระ มีเงินซื้อหนังสือ เริ่มรู้ว่าสังคมคนเลี้ยงสัตว์มันแคบมาก พอได้เจอคนมากขึ้นถึงเริ่มรู้สึกว่า เฮ้ย ไอ้ที่เรารู้มันคือรู้เยอะนะ รู้มากกว่าคนอื่น</p>
<p>การอ่านภาษาอังกฤษออกมันเปิดโลกสู่อีกแหล่งความรู้หนึ่งที่คนอื่นอาจไม่รู้ ผมจำเจ้าของร้านนกร้านหนึ่งได้แม่นมาก เขามีหนังสือเล่มเดียวกับผม แต่เขาต้องเปิดดิกชันนารีเกือบทุกคำ เขียนคำแปลพร้อยไปทั้งหน้า ผมเห็นว่ามันมีช่องว่างของความรู้ เลยเป็นแรงผลักดันให้ผมเขียนบทความ ตั้งกลุ่มสยามเอ็นสิส ทำนิตยสาร ทำเว็บไซต์ ทุกอย่างเป็นภาษาไทยเพราะคิดว่าสิ่งที่เราถ่ายทอดมันเป็นความรู้ที่คนไทยควรจะได้รับ โดยเฉพาะพวกเยาวชนที่อาจจะยังอ่านภาษาอังกฤษไม่ออก</p>
<p>คติพจน์ของสยามเอ็นสิส คือ “ไม่รู้จักก็ไม่รักกัน” ยกตัวอย่างใกล้ตัวเลยคืองู ปรกติคนเจองูก็จะตีทันที ยังไม่รู้ว่ามีพิษหรือไม่ด้วยซ้ำ แต่ถ้าเราสอนให้เขารู้ว่างูชนิดนี้เป็นงูไม่อันตราย ไม่มีพิษ งูตัวนี้ช่วยพี่กินหนูได้นะ มันก็สร้างความต่างให้งูตัวนั้นว่าอาจรอดหรือไม่รอด  ความจริงไม่มีใครอยากตีงูหรอก ไม่ใช่ประสบการณ์ที่ดีที่เห็นสัตว์ดิ้นทุรนทุราย ดังนั้นถ้ามันไม่มีพิษก็อยู่ด้วยกันได้</p>
<p>การรณรงค์ให้คนอนุรักษ์แหล่งน้ำก็เหมือนกัน ตราบใดที่เรายังไม่รู้ว่าในน้ำมีปลาอะไร หรือมีปลาอะไรใกล้สูญพันธุ์ คนก็ไม่สนใจหรอกว่าเขาจะขุด ถม หรือกั้นเขื่อน  เรื่องความหลากหลายทางชีวภาพเหรอ…เริ่มจากรู้จักก่อนดีกว่า สยามเอ็นสิสพยายามทำให้คนรู้จักสิ่งมีชีวิตชนิดต่าง ๆ เริ่มต้นจากทำให้เขารู้ว่ามันมีอยู่ ให้รู้ว่าสิ่งมีชีวิตต้องการระบบนิเวศแบบไหน ถึงจะอนุรักษ์ได้</p>
<p><strong>ปลากับสัตว์เลื้อยคลานน่าจะเป็นกลุ่มที่คนไม่ค่อยให้ความสำคัญ</strong><br />
เราสนใจสัตว์หลายชนิด จากตอนแรกเน้นปลากับต้นไม้น้ำ ไม่นานก็มีคนสนใจสัตว์เลื้อยคลาน สัตว์สะเทินน้ำสะเทินบก รวมทั้งต้นไม้บก แล้วก็มีพวกแมลงตามมาจนเกือบเป็นชุมชนใหญ่ แต่เท่าที่ผมสังเกต สยามเอ็นสิสไม่ค่อยเด่นเรื่องนกเท่าไร เพราะมีกลุ่มที่สนใจเฉพาะอยู่แล้ว พวกปลาทะเลก็มีกลุ่มนักดำน้ำ</p>
<p>สยามเอ็นสิสกลายเป็นกลุ่มคนสนใจปลากับสัตว์ประหลาดที่กลุ่มอื่นเขาไม่สนใจกัน</p>
<p>ผมยกตัวอย่างว่าเราอยากอนุรักษ์งู แต่คนทั่วไปมีความคิดว่า งูดีคืองูที่ตายแล้ว เมื่อเจองูต้องตีไว้ก่อน เพื่อความปลอดภัยของเรา เลยกลายเป็น subset ของความหลากหลายทางชีวภาพที่หดหู่ เทียบกับกลุ่มอนุรักษ์นก เสือ หมีแพนด้า หรือช้าง ตามความรู้สึกคนทั่วไป สัตว์อื่นเข้าถึงคนได้ง่ายกว่างู</p>
<p><strong>เมื่อเร็ว ๆ นี้มีการพบจระเข้น้ำเค็มในทะเลภูเก็ต เจ้าหน้าที่เกรงว่าจะทำร้ายนักท่องเที่ยวจึงจับมาขังไว้ในบ่อ คุณมีความเห็นต่อกรณีนี้อย่างไร</strong><br />
ที่ผ่านมามนุษย์เป็นส่วนหนึ่งของห่วงโซ่อาหารมาตลอด เรากินสัตว์อื่นและเราก็ถูกมันกินบ้าง เพิ่งจะไม่กี่รุ่นที่ผ่านมาอย่างมากก็ ๑๐ เจเนอเรชันที่เราแยกตัวออกมาจากห่วงโซ่อาหาร แล้ววางตัวเองอยู่ห่างมาก  เรากลับมองเห็นว่าทุกอย่างเป็นภัยไปหมด ทั้งที่จริงความเสี่ยงต่ำ</p>
<p>ออสเตรเลียมีจระเข้น้ำเค็มประมาณ ๑-๒ แสนตัว อัตราคนตายเพราะจระเข้เฉลี่ยปีละ ๐.๘ คน ขณะที่เกาะภูเก็ตเกาะเดียวมีคนตายจากอุบัติเหตุปีละ ๑๓๐-๑๗๐ คน จะเห็นว่าจระเข้ไม่ได้น่ากลัว ถามว่ามีจระเข้กัดคนหรือเปล่า มี ถ้าเข้าไปในถิ่นของมันหรือมันหิวพอดี ล่าสุดที่โดนกินก็คือปีนี้ที่ออสเตรเลีย นักท่องเที่ยวว่ายน้ำตอน ๔ ทุ่ม มันเป็นการเอาตัวเองเข้าไปเสี่ยงโดยใช่เหตุ  หรือล่าสุดเหตุเกิดในดิสนีย์แลนด์ สหรัฐอเมริกา พ่อแม่ปล่อยให้เด็ก ๔ ขวบลงไปเล่นน้ำที่ชายหาดตอน ๓ ทุ่ม จระเข้ก็มางับไป  ฉะนั้นถามว่ามีโอกาสไหม ก็มี แต่ไม่มาก และเราป้องกันได้  ตามธรรมชาติสัตว์กลัวคนอยู่แล้ว แค่ได้ยินเสียงโดรนก็พยายามมุดหนีไป ตอนที่เจ้าหน้าที่ไล่จับมันสู้ไหม มันก็พยายามหนี</p>
<p>ถ้าจระเข้อันตราย ฉลามก็อันตรายใช่ไหม ถ้าอย่างนั้นเราไม่ต้องจับฉลามออกจากทะเลหมดหรือ</p>
<p>ที่ฟลอริดา สหรัฐอเมริกา เขาก็อยู่กับอัลลิเกเตอร์ได้ ที่บราซิลสถานที่ท่องเที่ยวก็มีจระเข้เต็มไปหมด แม้แต่ที่สิงคโปร์ก็มี แล้วทำไมภูเก็ตถึงจะมีไม่ได้</p>
<p>ทุกวันนี้มนุษย์แยกออกจากระบบนิเวศจนเราเห็นอะไรที่ติดขัดนิด ๆ หน่อย ๆ ไม่ได้ ทุกอย่างต้องปลอดภัย ๑๐๐ เปอร์เซ็นต์ เราไม่สามารถรับความเสี่ยงใด ๆ ได้เลย ซึ่งทำให้สูญเสียการได้สัมผัส สูญเสียความเชื่อมโยงระหว่างความเป็นสิ่งมีชีวิตหนึ่งที่ต้องพึ่งพิงระบบนิเวศ เราอยู่ในเมือง กินน้ำจากขวด หายใจจากเครื่องปรับอากาศ กินอาหารจากถาดโฟม โดยไม่สามารถเชื่อมโยงว่าน้ำ อาหาร อากาศ มาจากไหน ทำให้เราไม่คิดว่าต้องอนุรักษ์สิ่งแวดล้อมใด ๆ เพราะเข้าใจว่ามันมาได้ด้วยตัวของมันเอง เรื่องจระเข้ภูเก็ตก็เหมือนกัน</p>
<p><strong>ควรหาทางออกอย่างไร เพราะถ้าปล่อยไว้จระเข้อาจทำร้ายคน</strong><br />
วันนี้การแก้ปัญหาสำหรับจระเข้ตัวนี้ หนึ่ง ต้องปล่อย แต่จะให้ปล่อยกลับที่เดิมคงยาก เริ่มมีคนแนะนำว่าให้ปล่อยเกาะตะรุเตาที่อยู่ไกล ได้รับความคุ้มครอง และเคยมีรายงานพบจระเข้น้ำเค็มมาก่อน จากข่าวที่ออกมาผู้ว่าราชการจังหวัดเป็นคนสั่งจับ แต่จับมาแล้วเป็นหน้าที่รับผิดชอบของกรมประมงซึ่งก็ยังไม่รู้จะจัดการอย่างไร  ถ้าเราบอกให้กรมประมงช่วยคุยกับกรมอุทยานฯ ถามว่าไปปล่อยที่ตะรุเตาได้ไหม ก็ไม่รู้ว่าต้องใช้เวลานานแค่ไหน ขึ้นอยู่กับการประสานงานของหน่วยราชการ</p>
<p>สอง ระหว่างนี้จระเข้ถูกขัง แต่ไม่ใช่ในบ่อเลี้ยงจระเข้ บ่อเลี้ยงจระเข้อย่างน้อย ๆ น้ำต้องท่วมหลัง เพื่อไม่ให้น้ำหนักตัวของมันกดทับตัวเอง ยิ่งจระเข้ตัวใหญ่ต้องลอยอยู่ในน้ำ  มันมีกรณีจระเข้ชื่อ Lolong ของฟิลิปปินส์ก็ถูกจับมาขังในน้ำตื้นเพราะอยากให้นักท่องเที่ยวมองเห็น สุดท้ายก็ตาย</p>
<p><strong>การพบจระเข้น้ำเค็มแสดงให้เห็นความหลากหลายทางชีวภาพของทะเลภูเก็ตหรือไม่</strong><br />
ในเมืองไทยมีจระเข้สามชนิด คือ จระเข้น้ำจืด จระเข้น้ำเค็ม และตะโขง  ตะโขงในธรรมชาติสูญพันธุ์ไปแล้วเพราะถูกล่า แต่ในสถานที่เพาะเลี้ยงยังมี เอกชนพร้อมยกให้กรมอุทยานฯ นำไปปล่อยที่ไหนก็ได้ตามต้องการ พูดกันมาเป็น ๑๐ ปี แต่กรมอุทยานฯ ก็ไม่พยายามที่จะปล่อย</p>
<p>จระเข้น้ำจืดเคยพบมากแถบบึงบอระเพ็ดกับอีกหลายที่ ปัจจุบันเหลืออยู่แค่ไม่กี่ที่  ดีไม่ดีมีที่ผสมพันธุ์กันเองได้ที่แก่งกระจานที่เดียวเท่านั้น จระเข้น้ำจืดพันธุ์ไทยเป็นจระเข้ที่มีขนาดประชากรในที่เลี้ยงใหญ่ที่สุดในโลกชนิดหนึ่ง แต่ในธรรมชาติก็ใกล้สูญพันธุ์เหมือนกัน</p>
<p>ส่วนจระเข้น้ำเค็มอยู่ตามน้ำเค็มและน้ำกร่อย กระจายพันธุ์ตั้งแต่แหลมของอินเดียไล่ตามชายฝั่งถึงออสเตรเลียตอนเหนือ ประเทศไทยเคยมีตลอดแนวชายฝั่ง และผมเชื่อว่าไม่เคยหมดไป ชาวบ้านยังเจอเรื่อย ๆ เดี๋ยวก็ที่ระนอง กระบี่ เพราะมีประชากรแหล่งใหญ่อยู่ที่พม่า มาเลเซีย สิงคโปร์ เมื่อเป็นจระเข้น้ำเค็มมันก็ว่ายน้ำไปไหนก็ได้  ถามว่าจระเข้ที่พบในภูเก็ตตัวนี้เป็นจระเข้ตามธรรมชาติไหม เป็นไปได้ เพราะตามธรรมชาติจระเข้ตัวผู้จะมีถิ่นอาศัย มีอาณาเขต เมื่อโตขึ้นจะไม่อยู่ร่วมกับตัวผู้ตัวอื่น ต้องออกเดินทางหาอาณาเขตใหม่</p>
<p>ผมไม่สามารถอธิบายได้ ๑๐๐ เปอร์เซ็นต์หรอกว่าปล่อยไปเถอะ ไม่อันตราย ไม่มีความเสี่ยง เพราะแม้แต่จระเข้ที่เขาใหญ่คนไปถ่ายเซลฟีก็โดนงับ ก็มีโอกาสที่จะโดนกัด ขนาดหมาที่บ้านเลี้ยงไว้ยังมีโอกาสโดนมันกัดเลย เราเดินอยู่เฉย ๆ ก็มีโอกาสสะดุดล้มจนตายได้เหมือนกัน มีความเสี่ยงทั้งนั้น เพียงแต่จระเข้น้ำเค็มก็มีสิทธิ์ที่จะอยู่</p>
<p>ถามว่าวันแรกเราเห็นมันที่ไหน มันว่ายอยู่ในทะเลอย่างมีความสุข แล้วเราจับมันมาขังไว้ในบ่อปูน ทั้งที่เป็นโอกาสอันดีที่จะสร้างความเข้าใจร่วมกัน</p>
<p>ที่ผ่านมามีชาวบ้านอยู่ร่วมกับจระเข้ได้นะ อย่างที่คลองชมพู พิษณุโลก ผมเคยถามเขาว่าทำไมพี่ถึงอยากอนุรักษ์จระเข้ เขาบอกมันเป็นดัชนีชี้วัดอย่างหนึ่งว่าบ้านเขาอุดมสมบูรณ์ จระเข้อยู่ได้เขาก็อยู่ได้ แบ่งปลาในคลองกันกิน ดำน้ำหาปลาเจอจระเข้เป็นเรื่องปรกติ จระเข้น้ำจืดไม่ได้ตัวใหญ่และตามปรกติไม่ได้กินคน</p>
<p>พูดตรง ๆ คงเป็นเรื่องยากที่จะทำให้คนยอมรับว่ามีจระเข้ว่ายไปว่ายมาอยู่ในเกาะภูเก็ต แต่ถามว่าสามารถใช้เหตุการณ์นี้สร้างความเข้าใจได้ไหม ผมว่าได้ แล้วสมมุติว่ายังมีจระเข้อีก มันก็จะไม่ถูกจับอีก หรือจะถูกปฏิบัติอีกแบบหนึ่ง</p>
<p>เมื่อเช้าผมยังดีใจ เข้าไปในเว็บไซต์ของคนภูเก็ต ทุกคนก็ด่านะว่าจับทำไม มันอยู่มาตั้งนานไม่เห็นเป็นอะไร ชาวประมงก็บอกว่าเห็นมา ๑๐ ปีแล้ว ไม่เห็นจะเคยทำอะไรใคร</p>
<p><strong>คนเมืองอาศัยอยู่ในเมืองไม่ค่อยเห็นความหลากหลายทางชีวภาพ แล้วเราจะสื่อสารเรื่องนี้อย่างไร</strong><br />
ความหลากหลายทางชีวภาพเป็นศัพท์ที่บัญญัติขึ้นมาไม่นาน ตามคำว่า biodiversity ทุกวันนี้คนยังไม่ค่อยเข้าใจเลยว่า biodiversity คืออะไร  วันที่ผมได้รางวัลคุณแม่ยังถามว่าเกี่ยวกับอะไรกันแน่  แม่ผมเป็นคนใต้ ผมบอกให้แม่นึกถึงว่าในจานข้าวยำมีอะไรอยู่บ้าง มีทั้งข้าวอัญชัน ข้าวขมิ้น มีผักนู่นผักนี่ นั่นละคือความหลากหลายทางชีวภาพ</p>
<p>คุณลองไปที่ร้านข้าวแกงแล้วดูว่าสิ่งมีชีวิตที่เราเอามาใช้ประโยชน์อยู่ในถาดมีอะไรบ้าง แค่มองด้วยตาก็เห็นว่ามีตั้ง ๓๐-๔๐ ชนิด พืชพรรณของไทยกว่าจะออกมาเป็นแกงนี่เป็นสิบ บางคนชอบกินกล้วยไข่ กล้วยน้ำว้า กล้วยหอม  ถ้าชอบกล้วยหักมุกต้องเอามาเผา บวชชีก็ต้องกล้วยน้ำว้า จะใช้ใบตองต้องกล้วยตานี นี่คือความหลากหลายทางชีวภาพ ประเทศไทยโชคดีมากเพราะเรามีความหลากหลายสูงมาก แต่เราไม่เห็นคุณค่า</p>
<p>เอ็ดเวิร์ด ออสบอร์น วิลสัน (Edward Osborne Wilson) นักเขียนรางวัลพูลิตเซอร์บอกว่า ในประเทศหนึ่งมีสมบัติที่สำคัญอยู่สามอย่าง หนึ่ง สมบัติด้านการเงิน มีเงินทองเก็บในคลังแค่ไหน สอง สมบัติทางวัฒนธรรม พวกของเก่าของโบราณ วัฒนธรรมที่แตกต่าง  สาม คือความหลากหลายทางชีวภาพ  เอ็ดเวิร์ดบอกว่าเงินกับวัฒนธรรมสร้างได้ แต่ความหลากหลายทางชีวภาพพระเจ้ามอบให้มาไม่เท่ากัน แต่ละประเทศมีความหลากหลายทางชีวภาพต่างกัน ประเทศใดมีมากได้เปรียบ เหมือนมีกองทุนสำรอง และเขาบอกว่าในอนาคตประเทศที่เอาความหลากหลายทางชีวภาพมาใช้ประโยชน์ได้มากที่สุดจะเป็นประเทศที่ได้ดีและร่ำรวย</p>
<p>ประเทศไทยอยู่ในจุดที่มีความหลากหลายทางชีวภาพสูง อยู่ตรงสี่แยกแห่งความหลากหลายทางชีวภาพ เรามีคลังสำรองพวกนี้อยู่มากรอให้นำมาใช้ แล้วเราจะปล่อยให้มันหมด ปล่อยให้สูญพันธุ์ไปหรือ  ในป่าของเรามียารักษาโรค หรือพืชที่เก็บมากินแล้วดี อร่อย มีอะไรที่สวยงาม หอมหวาน น่ารัก  ทุกวันนี้เรามีปลาน้ำจืดอยู่มากกว่า ๘๕๐ ชนิด แต่เรากินปลาอยู่แค่ไม่กี่ชนิด ยังมีอะไรอีกมากที่เอามาใช้ประโยชน์ได้</p>
<p><a href="https://www.sarakadee.com/wp-content/uploads/nontinv04-1.jpg"><img class="aligncenter size-full wp-image-25912" src="https://www.sarakadee.com/wp-content/uploads/nontinv04-1.jpg" alt="" width="800" height="553" srcset="https://www.sarakadee.com/wp-content/uploads/nontinv04-1.jpg 800w, https://www.sarakadee.com/wp-content/uploads/nontinv04-1-300x207.jpg 300w, https://www.sarakadee.com/wp-content/uploads/nontinv04-1-768x531.jpg 768w" sizes="(max-width: 800px) 100vw, 800px" /></a></p>
<p><strong>คุณเคยเขียนบทความเกี่ยวกับสิ่งมีชีวิตบนภูเขาหินปูนที่สระบุรีลงนิตยสาร สารคดี ทำไมคุณถึงสนใจเรื่องนี้</strong><br />
สระบุรีเป็นตัวเปิดโลกของผม พื้นที่ภูเขาหินปูนที่สระบุรีเป็นเหมือนเกาะย่อม ๆ สัตว์หรือสิ่งมีชีวิตชนิดไหนปรับตัวได้ก็จะอาศัยอยู่กับภูเขาหินปูนนั่นแหละ เขาหินปูนจึงเหมือนกับเกาะที่ถูกล้อมรอบไว้ด้วยที่ราบ</p>
<p>ประเทศไทยเป็นประเทศที่มีสิ่งมีชีวิตเฉพาะถิ่นน้อยเพราะอยู่บริเวณจุดศูนย์กลางการกระจายพันธุ์ แต่เฉพาะบนภูเขาหินปูนที่สระบุรีมีสิ่งมีชีวิตเฉพาะถิ่นเยอะมาก เทียบต่อพื้นที่ผมว่ามากที่สุดในประเทศไทย ไม่ว่าสัตว์เลื้อยคลาน พืช หรือแม้กระทั่งนกเฉพาะถิ่นที่บ้านเรามีอย่างละชนิดก็อยู่ที่นี่ คือนกจู๋เต้นเขาหินปูนพันธุ์สระบุรี แต่ก่อนเป็นชนิดย่อยตอนนี้ถูกยกเป็นชนิดเต็มแล้ว มีหนูขนเสี้ยนเขาหินปูน มีค้างคาวที่เจอเฉพาะละแวกนั้น หอยทาก กิ้งกือ แมงมุม  มีต้นไม้ทั้งปรง โมก แค บุก เทียน เรียกว่าเดินเข้าไปจิ้ม โยน เขวี้ยง ต้องเจอเฉพาะถิ่นสักอย่าง แม้แต่ตุ๊กกายตรงหน้าพระลานก็เป็นสัตว์เฉพาะถิ่น พอเลยมาทางมวกเหล็กก็เป็นอีกชนิด บนเขาหินปูนบางลูกมีตุ๊กแกสามชนิด เป็นเฉพาะถิ่นของสระบุรีเสียสอง เรียกว่าเท่มาก</p>
<p>ขณะเดียวกันระบบนิเวศที่นั่นกำลังถูกทำลายอย่างมากจากโรงปูน โรงโม่หิน ก็เลยทำให้ผมสนใจ คิดว่าทำยังไงถึงจะไปศึกษาเพื่อหาทางอนุรักษ์ไว้ได้</p>
<p><strong>ที่ผ่านมาเรารักษาหรือทำลายความหลากหลายทางชีวภาพอย่างไร</strong><br />
ผมยกตัวอย่างเกมไม้ตึกถล่มเจงก้า (Jenga) เรากำลังเล่นเกมนี้ แถมยังปิดตาเล่น คงมีสักวันที่เราดึงตัวฐานสำคัญทำให้ทุกอย่างพังลงมา แต่อย่างที่ผมบอกว่าระบบนิเวศของไทยมีความหลากหลายทางชีวภาพมาก ห่วงโซ่อาหารซับซ้อนมาก สิ่งหนึ่งหายไปก็อาจยังไม่เป็นไร เปลี่ยนไปกินอีกอย่างหนึ่งได้ แต่ถ้าเราอยู่ในระบบนิเวศที่ซับซ้อนน้อยกว่านี้ แบบที่มีสิ่งมีชีวิตคีย์สโตน (keystone species) แค่ตัวเดียว ถ้าหมดไปหมายถึงเจงก้าชิ้นนั้นถูกดึงแล้วระบบนิเวศพังทันที  ตัวอย่างคลาสสิกคือชายฝั่งอเมริกาทางตอนเหนือ มีนากทะเลขนปุยนิ่มอาศัยอยู่ตามแนวชายฝั่ง มีสาหร่ายเคลป์แหล่งใหญ่เป็นดงอยู่ใต้น้ำ มีปลา แมวน้ำ มีอะไรต่อมิอะไรในดงนี้เต็มไปหมด แต่แล้วนากทะเลก็ถูกล่าเอาขนไปทำเสื้อ นากชอบกินหอยเม่น หอยเม่นชอบกินสาหร่ายเคลป์ นากทะเลจะคอยควบคุมประชากรหอยเม่นไม่ให้มีมากเกินไป พอนากทะเลหมดไปเพราะถูกล่า หอยเม่นก็เพิ่มจำนวนแล้วกินสาหร่ายเคลป์จนหมด เมื่อสาหร่ายเคลป์หมดก็เหมือนกับป่าถูกทำลาย ระบบนิเวศตรงนั้นล่มสลายไปเลย นี่คือตัวอย่างง่าย ๆ</p>
<p>สิ่งมีชีวิตชนิดหนึ่งสูญพันธุ์จะเป็นอะไรไหม สำหรับประเทศไทยอาจไม่เป็นไรในทันที แต่ถ้าดึงออกไปมาก ๆ ถึงจุดหนึ่งก็พัง หรือถ้าเราเติมเข้ามาอย่างกรณีเอเลียนสปีชีส์ (alien species) สมมุติโยนปลาล่าเหยื่อเพิ่มในระบบนิเวศอีกหนึ่งชนิดก็คงไม่เดือดร้อนมากเพราะมีปลาล่าเหยื่ออยู่แล้วเยอะแยะ เทียบไม่ได้กับบางประเทศที่ไม่เคยมีปลาล่าเหยื่อขนาดใหญ่ อยู่ดี ๆ โยนลงไป หรือระบบนิเวศของเกาะบางเกาะที่ไม่เคยมีงูมาก่อน อยู่ดี ๆ เราโยนงูลงไป งูก็กินนกกินอะไรเละเทะไปหมด ของอย่างนี้ประเทศไทยนาน ๆ จะเจอ ล่าสุดคือปลาหมอสีคางดำที่ลงไปแหล่งน้ำแล้วก่อให้เกิดปัญหา รุกรานพื้นที่น้ำกร่อยแถวคลองโคน เพชรบุรี กินกุ้งจนหมดบ่อ ตีอวนขึ้นมามีแต่ปลาหมอ</p>
<p>ส่วนหนู แมลงสาบ หรือผักตบชวา เราก็อยู่ร่วมกับมันมานานจนชิน ไม่รู้ด้วยซ้ำว่าเป็นเอเลียนสปีชีส์</p>
<p><strong>กรณีสมันที่สูญพันธุ์ไปแล้ว ส่งผลกระทบอะไรกับระบบนิเวศบ้างไหม</strong><br />
เรื่องสัตว์สูญพันธุ์ถ้ามุ่งไปที่ระบบนิเวศอย่างเดียวบางทีก็เหมือนเห็นแก่ตัว มนุษย์เป็นสิ่งมีชีวิตชนิดหนึ่ง สมันก็เป็นสิ่งมีชีวิตชนิดหนึ่ง ทำไมเราถึงคิดว่ามนุษย์ต้องอยู่ได้ แต่สัตว์อื่นสูญพันธุ์ไม่เป็นไร  ทุกชีวิตมีสิทธิ์ที่จะอยู่ ไม่ใช่บอกว่าสมันสูญพันธุ์ไม่เดือดร้อน</p>
<p>ปลาหวีเกศ ปลาหางไหม้ ถามว่าสูญพันธุ์ไปแล้วเดือดร้อนหรือเปล่า ผมว่าไม่เดือดร้อนหรอก เพราะว่า หนึ่ง เราอยู่ในประเทศที่มีความหลากหลาย ตัวหนึ่งหายไปก็มีอีกตัวมาแทน  สอง ทุกวันนี้เราอยู่ในช่วงแรกเริ่มรับผลกระทบที่ทำลายสิ่งแวดล้อมกันมานานตั้งแต่ยุคปฏิวัติอุตสาหกรรม เราเป็นคนรุ่นแรกที่มีเทคโนโลยีที่รับรู้ได้ว่าโลกเปลี่ยนแปลงไปในทางที่แย่ลงแล้วนะ เป็นมนุษย์ชุดแรกที่เริ่มรู้จักเรื่องโลกร้อน อากาศแปรปรวน พายุเกิดมากขึ้น อยู่ดี ๆ น้ำก็ท่วม เดี๋ยวน้ำก็แห้ง เอลนีโญก็เกิดบ่อยและแรง เราเป็นยุคแรกที่เริ่มรับรู้ เพราะฉะนั้นเราก็ต้องเป็นคนยุคแรกที่เริ่มแก้ไข</p>
<p><strong>คนเมืองอาศัยอยู่ในเมือง ใช้น้ำจากก๊อก กินข้าวในกล่องพลาสติก จะยังเห็นความสำคัญของความหลากหลายทางชีวภาพอยู่หรือ</strong><br />
ผมเชื่อว่าการเห็นป่า น้ำ สัตว์ แล้วมีความสุขนั้นอยู่ในตัวเราทุกคน ทำไมถึงวันหยุดยาว ๆ คนจะต้องแห่ไปเที่ยวเขาใหญ่ แออัดกันที่ยอดดอยอินทนนท์ เข้าไปดูป่า ธรรมชาติ วิวกว้าง ๆ สูดอากาศบริสุทธิ์</p>
<p>เราเห็นนก เห็นป่า เห็นความอุดมสมบูรณ์ของธรรมชาติแล้วมีความสุข ก็เพราะว่าเราเป็นสิ่งมีชีวิตที่ต้องพึ่งพาความหลากหลายทางชีวภาพ พึ่งพาระบบนิเวศที่อุดมสมบูรณ์ ครั้งหนึ่งผมทำรูปขึ้นมา ลบนกสองตัวที่เกาะบนกิ่งไม้ออก แล้วถามว่าชอบรูปเดิมหรือรูปใหม่ ทุกคนชี้รูปที่มีนก เรารู้สึกว่าป่าที่มีนกอยู่ต้องอุดมสมบูรณ์ มีอาหาร ลูกไม้ ถึงแม้ว่าเราจะเกิดในเมืองก็ตาม</p>
<p>วันนี้ผมคิดว่าเรากำลังถูกแยกออกจากพื้นที่ตรงนั้น แล้วผมอยากให้พื้นที่แบบนั้นถูกดึงกลับเข้ามาในการใช้ชีวิต เช่น มีสวนสาธารณะในเมืองที่มีนก ต้นไม้ ความหลากหลายทางชีวภาพ และมีป้ายให้ความรู้ มีหนังสารคดีให้ดู มีสื่อ เฟซบุ๊ก เว็บไซต์ที่มีบทความให้ได้รับรู้ว่ามีอะไรอยู่ในระบบนิเวศ</p>
<p>ในยุโรปเขาติดป้ายบอกเลยว่าปลาที่ขายในซูเปอร์มาร์เกตถูกจับมาจากที่ไหน ใช้อุปกรณ์อะไร เราต้องเชื่อมคนกลับไปหาธรรมชาติให้ได้ เด็ก ๆ ซึมซับได้ง่าย พ่อแม่ถ้าพาลูกไปดูป่า ไปอควาเรียม จะพาไปเขาดินหรือพารากอนก็ได้ ให้เด็กเลี้ยงปลาไว้สักตู้ เลี้ยงหมาสักตัว ผมว่ามันช่วยได้นะ ทำให้เด็กซึมซับที่จะรู้จักแคร์สัตว์ รู้จักเรียนรู้ว่าหมาไม่เหมือนคนนะมันไม่มีเหงื่อ ถ้าปิดปาก มันก็จะร้อน ต้องสอนเรื่องเล็ก ๆ น้อย ๆ พวกนี้</p>
<p>การทำให้คนตระหนักในเรื่องพวกนี้จะช่วยให้การทำงานอนุรักษ์ง่ายขึ้น ในที่สุดคือเมืองมันผลิตอาหารไม่ได้นะครับ จุดเริ่มต้นของอาหารมาจากธรรมชาติที่สมบูรณ์เท่านั้น เราต้องหาทางเชื่อมอาหารในกล่องนั้นกลับออกไปสู่ธรรมชาติให้ได้</p>
<p><strong>กรณีให้ไปดูปลาที่อควาเรียมจะกลายเป็นสนับสนุนให้เอาปลามาเลี้ยง กักขังมันไว้ เหมือนที่สวนสัตว์จับสัตว์มาโชว์</strong><br />
ผมเป็นนักอนุรักษ์ที่มีพื้นฐานเลี้ยงปลา เลี้ยงสัตว์มาตลอด ผมเรียนรู้ในความเป็นมัน จะไม่เอาใจของมนุษย์เข้าไปใส่ ไม่ดราม่าว่าจะต้องไม่กักขังนก นกจะต้องได้บินอยู่ในท้องฟ้า ปลาจะต้องมีอิสระว่ายน้ำไปมา คือผมเรียนรู้ว่านกไม่ได้มีปีกเพื่อจะบินไปเที่ยวอย่างอิสรเสรี ปลาไม่ได้ว่ายน้ำแบบนึกจะว่ายไปไหนก็ว่ายไปอย่างมีความสุข แต่นกมีปีกเพื่อบินไปหาอาหาร หลบภัย หารังนอน ปลาก็เหมือนกัน ถ้าเราเข้าใจมัน สร้างที่อยู่ให้เหมาะสม มีอาหาร มีอะไรทุกอย่าง สัตว์ในที่เลี้ยงก็มีความสุขได้</p>
<p>ผมไม่มองว่าเป็นการติดคุก สัตว์ไม่ได้มีจิตสำนึกว่าต้องมีชีวิตอย่างเสรี สัตว์ที่อยู่ในที่เลี้ยงเหมาะสมและได้รับการดูแลดีก็มีความสุขได้ หมาแมวในบ้าน เปิดประตูแล้วมันวิ่งหนีไหม มันอยู่ในบ้าน มีอาหาร ที่อยู่ปลอดภัย มันก็อยู่ได้ ก็มีความสุข  ถ้าคนเห็นปลาในอควาเรียมหรือสัตว์ในสวนสัตว์แล้วจะอยากเลี้ยงสัตว์นะ เลี้ยงได้เลย ผมไม่ห่วงนะ แทบอยากสนับสนุนให้เด็กทุกคนมีสัตว์เลี้ยงด้วยซ้ำไป การเลี้ยงสัตว์เป็นการสอนให้เขารู้จักศึกษา แต่ไม่ใช่เอาสัตว์ประหลาดหรือสัตว์ผิดกฎหมายมาเลี้ยง การเลี้ยงสัตว์ต้องอยู่ในพื้นฐานที่ถูกต้อง</p>
<p><strong>ตอนนี้เลี้ยงอะไรบ้าง</strong><br />
เยอะมาก เต็มบ้านเลย ทั้งปลา หมา นก เต่า มีหลายอย่าง แต่ไม่เลี้ยงงู งูต้องกินหนู ผมไม่ชอบ</p>
<p>ผมจะเป็นส่วนผสมของความคิดประหลาด ในวงการอนุรักษ์บางคนเปรียบผมเป็น เจอรัลด์ เดอร์เรลล์ (Gerald Durrell) เจ้าของสวนสัตว์ที่ชีวิตในวัยหนุ่มเที่ยวไปทั่วโลก ไล่จับสัตว์มาเลี้ยง เขียนบทความ เขียนหนังสือ ตั้งกองทุน</p>
<p>ผมไม่ใช่นักอนุรักษ์สายบริสุทธิ์ ผมทำธุรกิจด้วย เลี้ยงสัตว์ด้วย ไปดูปลาในธรรมชาติก็จับมาเลี้ยง บางคนบอกว่าผมไม่ใช่นักอนุรักษ์สายสีขาว จะออกเทา ๆ แต่ผมรู้ตัวว่าจะไม่เทาเข้มจนเกินไป</p>
<p><strong>เลี้ยงสัตว์หลายชนิดอย่างนี้เวลาให้อาหารทำอย่างไร</strong><br />
ผมค่อย ๆ เรียนรู้ว่ามีหลายวิธี ปลาทุกตัวถ้าคุณเป็นคนให้อาหารเองทุกวัน จะรู้ทางมันว่าตัวไหนชอบอะไร แม้แต่เวลาและปริมาณที่ให้ก็ไม่เหมือนกัน ผมมักจะยกตัวอย่างให้ฟังว่า อย่างลูกปลากัด ปลามันว่ายน้ำผิดระดับแค่มิลลิเมตรเดียวผมก็รู้แล้วว่ามันป่วย เพราะลูกปลากัดเวลาสุขภาพดีมันจะว่ายอยู่ใต้น้ำนิดเดียว เมื่อไรที่ป่วยมันจะลอยหัวขึ้นแตะผิวน้ำ พยายามขึ้นมาหาอากาศหายใจ</p>
<p>การเลี้ยงปลาสอนผมมากมายตั้งแต่เด็ก แค่เห็นมันกินอาหารก็มีความสุข</p>
<p>ปลาบางตัวอาจเป็นความภูมิใจที่ได้ครอบครอง บางตัวชอบเพราะสีสวย บางตัวเลี้ยงหลังจากเอามาถ่ายรูป บางตัวมีพฤติกรรมน่าสนใจก็เลี้ยงเพื่อศึกษาว่ามันอยู่ยังไงกันแน่  ผมมีปลาไหลอยู่ตัวหนึ่งน่าสนใจมาก ได้มา ถ่ายรูปแล้วก็เลี้ยงไว้ เป็นปลาไหลที่อาศัยอยู่ในโคลน ผมก็จะใส่โคลนไว้ในตู้ อยู่กันมาเกือบ ๑๐ ปีแต่แทบไม่เคยเห็นตัว รู้ว่ามันยังอยู่เพราะน้ำคลุ้งตลอดเวลา นาน ๆ ครั้งมันถึงจะมาเบียดอยู่ข้างตู้ ถามว่าผมเห็นหน้ามันหรือเปล่า ก็ไม่</p>
<p>ล่าสุดผมมีปลาตะพัดลายงู ซึ่งเป็นปลาที่หายากมาก ผมได้ปลาตัวนี้มาตั้งแต่มันเล็ก ๆ เลี้ยงจนโตถึงวัยเจริญพันธุ์ เห็นมันว่ายอยู่ในตู้ตัวเดียวก็รู้สึกไม่สบายใจมาก พอดีไปรู้ว่าเพื่อนที่ทำฟาร์มปลาตะพัดก็มีปลาลายงูอยู่เหมือนกัน ก็เลยบอกเค้าว่าผมยกปลาตัวนี้ให้มันได้ไปมีโอกาสสืบทอดเผ่าพันธุ์ดีกว่า ผมไม่อยากให้มันตายอยู่ในตู้แบบนี้  คุยกันไปคุยกันมาเค้าก็ไม่ยอมรับฟรี เลยจ่ายเงินผมมาจำนวนหนึ่งซึ่งถูกกว่าตอนที่ผมซื้อมาหลายเท่า เอาไปอยู่กับเค้าได้สักเดือนนี่เค้าก็เพิ่งแจ้งว่าปลาของผมเป็นตัวเมีย ปล่อยลงไปรวมกับตัวผู้ในบ่อเค้าได้ไม่กี่สัปดาห์ ตอนนี้ปลาตัวผู้เค้าอมไข่แล้ว คือดีใจมาก</p>
<blockquote>
<p style="text-align: center;"><strong>เราไม่ได้รักสัตว์มากกว่าคน </strong><br />
<strong>แต่มองว่าในระบบนิเวศ</strong><br />
<strong>ที่คนสามารถอยู่ร่วมกับสัตว์ได้</strong><br />
<strong>นั่นแหละคือภาวะที่ดีที่สุด</strong></p>
</blockquote>
<p><strong>มีคนบอกว่านักอนุรักษ์สนใจสิ่งมีชีวิตทุกชนิดในโลก ไม่สนใจอย่างเดียวคือคน คุณมีความเห็นอย่างไร</strong><br />
คนเป็นสิ่งมีชีวิต เป็นส่วนหนึ่งของระบบนิเวศ เราอาจบอกว่าอนุรักษ์ป่าไว้ให้เสือ แต่ขณะเดียวกันมนุษย์ทุกคนใช้ประโยชน์<br />
จากป่าทั้งนั้นไม่ว่าทางตรงหรืออ้อม เราคิดหรือว่าจะเป็นสิ่งมีชีวิตชนิดเดียวในโลกแล้วอยู่ได้ เป็นไปไม่ได้</p>
<p>ในที่สุดแล้วเราต้องพึ่งพาระบบนิเวศที่สมบูรณ์ ต้องมีป่า ญี่ปุ่นมีพื้นที่ป่าคลุมอยู่เกือบ ๗๐ เปอร์เซ็นต์ แล้วเขาเจริญมาได้ยังไง ถ้าบอกว่าความเจริญคือต้องทำลายป่า</p>
<p>นักอนุรักษ์ไม่ได้มองแค่ว่าวันนี้ต้องมีน้ำ ต้องปลูกผักปลูกพืช เรามองไกลกว่านั้น มองถึงรุ่นลูกรุ่นหลานว่าระบบนิเวศที่สมบูรณ์คือการที่สิ่งมีชีวิตต้องอยู่ได้ เราไม่ได้รักสัตว์มากกว่าคน แต่มองว่าในระบบนิเวศที่คนสามารถอยู่ร่วมกับสัตว์ได้นั่นแหละคือภาวะที่ดีที่สุด</p>
<p>อย่างผมมีความสุขที่ได้เห็นนก เห็นปลาชนิดนี้คงอยู่ อาจมีเรื่องส่วนตัวอยู่ด้วย แต่การที่เราอนุรักษ์ความหลากหลายทางชีวภาพ เก็บระบบนิเวศที่สมบูรณ์ไว้ มีน้ำให้กิน มีการผลิตอาหาร ปุ๋ย ออกซิเจน ออกมาให้มนุษย์ทุกคนได้อยู่ได้ใช้ร่วมกันมากกว่า</p>
<p><strong>สมมุติว่าพรุ่งนี้โลกแตก มนุษย์ต้องขึ้นยานอวกาศไปดาวดวงอื่น จะต้องพาสิ่งมีชีวิตชนิดอื่นไปด้วยหรือ</strong><br />
คิดว่าไปแต่มนุษย์แล้วรอดไหมล่ะ ไม่น่ารอดนะ</p>
<p>มีคนพูดว่าทุกวันนี้ถ้ามนุษย์สูญพันธุ์ สิ่งมีชีวิตที่เหลือบนโลกจะอยู่กันแบบสันติมาก จะเพิ่มจำนวนประชากร ขณะเดียวกันถ้าสิ่งมีชีวิตอื่น ๆ ในโลกหมดไป มนุษย์ไม่มีทางอยู่ได้</p>
<p><strong>ถ้าเหลือแค่มนุษย์กับมีหมูเป็นอาหารจะอยู่ได้ไหม</strong><br />
หมูกินอะไร พืช แล้วพืชกินอะไร พืชก็ต้องการน้ำและอาหาร พืชอาจกินปุ๋ยคือขี้หมู แต่หมูก็ไม่ได้กินแต่พืชนะ พืชที่ตั้งอยู่เดี่ยว ๆ อย่างข้าวหรือข้าวโพดก็ต้องอาศัยสัตว์มาผสมเกสร ในระบบรากของข้าวก็ต้องมีเชื้อรา แบคทีเรียคอยช่วยข้าวหาอาหาร ขณะเดียวกันในท้องนาก็มีหอยที่ช่วยกินช่วยย่อยสลายเศษซากให้เกิดปุ๋ยมากยิ่งขึ้น</p>
<p>ไม่มีสิ่งมีชีวิตชนิดไหนในโลกนี้ที่ไอโซเลตอยู่ได้ด้วยตัวเอง ปลาทับทิมที่เลี้ยงในกระชังส่วนหนึ่งกินปลาป่น เศษกุ้ง ไส้ปลากระป๋อง ปลาเล็กปลาน้อย แม้แต่ปลาเลี้ยงก็กินปลาที่ถูกจับมาจากธรรมชาติเป็นอาหาร  ทุเรียนผสมเกสรด้วยอะไรรู้ไหม ค้างคาว ลองนึกภาพโลกที่ไม่มีค้างคาว ไม่มีทุเรียนกิน  ผมชอบกินทุเรียน เดือดร้อนนะ</p>
<p><strong>ถ้าวันหนึ่งมนุษย์ฉลาดพอที่จะสร้างเทคโนโลยีขึ้นมาผสมเกสรได้</strong><br />
มันก็เสียเงินเพิ่ม ในขณะที่ตอนนี้ system service ที่ธรรมชาติทำให้ฟรี เช่น การกรองน้ำ สร้างปุ๋ย ผลิตอาหาร เป็นอะไรที่เรามองข้ามคุณค่าของมันมาก ๆ  เหมือนสร้างเขื่อน สมมุติก่อนสร้างเขื่อน บริเวณนั้นเคยจับปลาได้ปีละ ๑๐๐ กิโลกรัม หลังสร้างเขื่อนปลาธรรมชาติที่มีวงจรชีวิตแบบเดิมไม่มีแล้ว มนุษย์ก็ต้องหางบประมาณเพาะปลามาปล่อย จ้างชาวบ้านเลี้ยง ขนอาหารจากที่ไกล ๆ มาเลีี้ยงเพื่อให้มีปลา ๑๐๐ กิโลกรัมเหมือนเดิม เราทำให้ธรรมชาติที่พึ่งพาตัวเองง่อยเปลี้ยเสียขา แล้วเอางบประมาณที่ควรทำอย่างอื่นได้ตั้งเยอะแยะมาลงตัวนี้เพื่อทำให้มันเกิดขึ้นเหมือนเดิม</p>
<p>ตามหลักการที่เรียนมาด้านวิทยาศาสตร์สิ่งแวดล้อม การที่ธรรมชาติพึ่งพาตัวเองได้ หมุนเวียนทดแทน (renewable) เรื่อย ๆ มันเป็นระบบที่ดีที่สุด เราไม่ควรทำให้สายพานที่เกิดขึ้นในธรรมชาติหลุดพังไป</p>
<p>อย่างไรก็ตามถามว่าจะมีวันที่มนุษย์มีเทคโนโลยีถึงขนาดที่จะผสมเกสรหรือกระทำเรื่องอื่น ๆ ไหม ผมไม่เชื่อว่าจะมี</p>
<p><strong>ลูกน้องในบริษัทรู้ไหมว่าเจ้านายของพวกเขาเป็นนักอนุรักษ์</strong><br />
รู้ เพราะสิ่งนี้ถูกส่งผ่านไปยังธุรกิจของผมและที่บ้าน เราทำสนามกอล์ฟซึ่งไม่ได้ปลูกต้นไม้น่าเบื่อ ๆ อย่างเดียว ผมปลูกต้นไม้ท้องถิ่นของไทย ไม้ผลต่าง ๆ ให้เกิดความหลากหลายทางชีวภาพ บ่อน้ำก็ไม่ได้เป็นบ่อน้ำลึก ๆ ที่เอาไว้กักเก็บแค่น้ำ แต่มีบ่อตื้น ๆ ให้พืชน้ำขึ้น ให้ปลา เป็ด นก งู เหี้ย ได้อาศัย แล้วใช้สารเคมีน้อยมาก สนามกอล์ฟแต่เดิมถูกมองว่ามันแย่ ไม่ดี ทำลายความหลากหลายทางชีวภาพ แต่เราไม่ได้บุกป่าสร้างสนามกอล์ฟ เราสร้างจากพื้นที่ท้องนา พื้นที่พืชเกษตรเชิงเดี่ยวถ้าเปลี่ยนเป็นสนามกอล์ฟจะมีความหลากหลายทางชีวภาพมากขึ้นนะ สนามกอล์ฟของผมเป็นที่อยู่ของนกเขา นกเอี้ยง นกพวกนี้หากินอยู่รอบ ๆ ตกกลางคืนก็นอนอยู่ในสนาม พอคนกลับหมดช่วงเย็น ๆ นกเต็มเลย ผมแทบไม่อยากออกไปเดินเลยเพราะกลัวรบกวนพวกมัน เราปล่อยให้สิ่งมีชีวิตอาศัยอยู่ในนั้น</p>
<p>ครอบครัวผมทำโรงงานน้ำตาลตั้งแต่สมัยพ่อ ตอนเด็ก ๆ เราเรียนกันว่าโรงงานน้ำตาลทำน้ำเสีย แต่พ่อผมสร้างโรงงานน้ำตาลโรงแรกที่ไม่อยู่ติดแม่น้ำ เรามีบ่อน้ำ มีการบำบัด ไม่มีการปล่อยน้ำเสียลงในแหล่งน้ำสาธารณะ ทุกอย่างวนอยู่ในตัว เราปรับปรุงระบบ ปล่อยควันให้ดีที่สุดเท่าที่ทำได้ บ่อบำบัดน้ำเสียเราแก้ไข ดูแล เติมอากาศ ทุกวันนี้ฤดูนกอพยพหรือแม้แต่นอกฤดูนกเต็มเลย ผมถ่ายรูปไปแสดงที่ฟิลิปปินส์ บอกว่านี่ไม่ใช่อุทยานแห่งชาตินะ นี่บ่อบำบัดน้ำโรงงานผม แต่มีนกเยอะมาก</p>
<p>ส่วนหนึ่งที่ สผ. เลือกผม เขาอาจคิดว่าผมแปลก คือไม่ได้เป็นนักอนุรักษ์อย่างเดียว แต่เป็นนักธุรกิจที่เอาความเป็นนักอนุรักษ์ใส่ลงไปในงาน</p>
<p>ผมออกไปต้านเขื่อน ไม่อยากให้สร้าง ที่โรงงานก็พยายามประหยัดพลังงาน ลงทุนผลิตกระแสไฟฟ้าชีวมวลขึ้นมาใช้และขายให้กับการไฟฟ้าฯ พยายามลงทุนปรับปรุงพันธุ์หญ้าเพื่อใช้เป็นพลังชีวมวลที่โตเร็วขึ้นเป็นพลังงานได้ ล่าสุดนี้ผมตั้งบริษัทใหม่ เพื่อที่จะเป็นบริษัทที่พูดได้เต็มปากว่านำความหลากหลายทางชีวภาพมาขายกันจริง ๆ</p>
<p><strong>ตอนนี้ในประเทศไทยมีหน่วยงานรัฐหน่วยใดดูแลเรื่องความหลากหลายทางชีวภาพ</strong><br />
หน่วยงานหลักเป็นสำนักงานนโยบายและแผนทรัพยากรธรรมชาติและสิ่งแวดล้อม (สผ.) แต่ทำได้เฉพาะนโยบายและแผน ต้องให้หน่วยงานที่เป็นภาคปฏิบัติไปทำ เช่น สผ. จะอนุรักษ์พื้นที่ชุ่มน้ำ ก็ต้องดูว่าเป็นพื้นที่ของใคร กรมทรัพยากรทางทะเลและชายฝั่ง กรมป่าไม้ กรมอุทยานฯ ฯลฯ เขาแบ่งกันไป ขณะเดียวกันก็มีเอ็นจีโอหลายสายที่คอยช่วยเหลือสนับสนุนการทำงานของภาครัฐ</p>
<p><strong>เป็นโมเดลที่เหมาะสมแล้วหรือเปล่า</strong><br />
โมเดลนี้ถ้าทุกคนเข้าใจระบบนิเวศก็ทำงานได้ แต่ทุกวันนี้เหมือนเรื่องที่เล่าว่ามีคนไปเห็นคนงานคนหนึ่งขุดหลุม อีกคนหนึ่งตามกลบ มีคนไปถามว่ากำลังทำอะไร ได้คำตอบว่าคนหนึ่งถูกจ้างมาขุด อีกคนหนึ่งถูกจ้างมากลบ ส่วนคนที่ต้องเอาต้นไม้มาปลูกกำลังป่วย ก็เลยไม่มีคนปลูกต้นไม้ กลายเป็นทุกคนทำหน้าที่ของตัวเองโดยไม่เชื่อมโยงกัน ไม่เห็นถึงผลประโยชน์หลักที่จะเกิดขึ้น</p>
<p>วันนี้เรามีกรมชลประทานทำหน้าที่หาน้ำให้เกษตรกร หาแนวทางป้องกันน้ำท่วม ก็จะสร้างเขื่อนเพื่อกักเก็บน้ำ ไม่ได้มองเลยว่าเขื่อนอยู่ในป่า กรมชลประทานกำลังจะทำลายระบบนิเวศน้ำนะ ทำลายป่านะ  กรมทางหลวงมีหน้าที่ตัดถนนก็ไม่สนใจว่าตัดผ่านป่าหรือเปล่า ถ้ามองด้านการอนุรักษ์มันต้องทำงานร่วมกัน</p>
<p>ขณะเดียวกันการมีเอ็นจีโอก็เหมือนเป็น check &amp; balance โดยทั่วไปเอ็นจีโอมีหน้าที่คล้าย ๆ นักข่าว คือคอยตรวจสอบโครงการของรัฐ สนับสนุนข้อมูลอีกด้านในยามจำเป็น ผมคิดว่าเอ็นจีโอบ้านเราค่อนข้างมีความรู้และเข้มแข็งระดับหนึ่งเมื่อเทียบกับประเทศอื่น ๆ แต่ก็ไม่ได้มากมายหรอกโดยเฉพาะเอ็นจีโอสายอนุรักษ์</p>
<p><strong>ที่ผ่านมามีโครงการรัฐโครงการใดบ้างที่ทำลายความหลากหลายทางชีวภาพอย่างชัดเจน</strong><br />
ในมุมมองของคนที่อนุรักษ์ทางด้านน้ำจืด ผมว่าโครงการขุดลอกคูคลอง พื้นที่ชุ่มน้ำ ทำลายระบบนิเวศทางน้ำเยอะมาก คนทั่วไปมองว่ายิ่งมีน้ำเยอะยิ่งดี แต่ความหลากหลายทางชีวภาพจะเกิดขึ้นได้ต้องมีความหลากหลายของระบบนิเวศ ซึ่งระบบนิเวศที่น้ำตื้น มีจุดที่พืชขึ้นได้เป็นส่วนที่สำคัญ พื้นที่ชายน้ำส่วนที่เป็นรอยต่อของบกกับน้ำสำคัญ แต่ทุกวันนี้กลับกลายเป็นว่าเราต้องขุดให้ลึก ชัน มีกำแพงกั้น เราแยกน้ำออกจากบก ทำให้ระบบนิเวศในน้ำไม่สมบูรณ์ บนบกก็ไม่สมบูรณ์</p>
<p>ความจริงน้ำหรือแม่น้ำผลิตอาหารได้เองไม่เยอะนะ เพราะผู้ผลิตอาหารหลักในระบบนิเวศคือพืช ในน้ำมีพืชไม่มากมาย มีแพลงก์ตอน พืช ต้นไม้ที่อยู่ในน้ำได้ไม่กี่ชนิด แม่น้ำเจ้าพระยาส่วนที่อยู่ในกรุงเทพฯ นอกจากพืชลอยน้ำแล้วแทบไม่มีพืชใต้น้ำเลย เพราะฉะนั้น input ของอาหารจะมาจากบนบก จากการที่น้ำท่วม<br />
เข้าไปในทุ่ง มีผลไม้ตกน้ำ หรือมีรอยเชื่อมต่อของกอหญ้า  ต้นไม้ที่ขึ้นริมฝั่งเมื่อขุดลอก ตัดขาด ก็ทำให้ระบบนิเวศในน้ำเสื่อม</p>
<p>การที่เรามีแก่ง มีฟองอากาศ ก็เติมอากาศให้น้ำ เหมือนปอด เราบอกว่าแก่งกีดขวางการจราจร กีดขวางการระบายน้ำ ขุดแก่งขึ้นมา หนึ่ง ทำให้คุณภาพน้ำแย่ลง  สอง ทำให้ปลาบางชนิดไม่มีที่อยู่อาศัย ทุกวันนี้เราอ้างเรื่องอุทกภัย ภัยแล้ง แต่ลืมไปเลยว่าน้ำเป็นระบบนิเวศอย่างหนึ่งเหมือนกัน</p>
<p><strong>คุณน่าจะเป็นคนแรก ๆ ที่ออกมาคัดค้านการสร้างฝายในป่า โดยเฉพาะกิจกรรม CSR ของบริษัทเอกชน</strong><br />
มีลำธารสายหนึ่งในป่าที่จันทบุรี ผมเห็นครั้งแรกโคตรประทับใจ ยังจำ layout ของลำธารสายนั้นได้จนทุกวันนี้ กอไม้ ตอไม้ อยู่ตรงไหน ใต้ตอไม้มีปลาอะไร มันสวย มันเท่ พออีก ๒ ปีกลับไปใหม่ ปรากฏว่ามีฝายคอนกรีตขนาดใหญ่ น้ำนิ่ง เน่ายาวตลอด ทำให้สะอึกขึ้นมา เออเว้ย ฝาย ผมเลยเริ่มสนใจศึกษา สังเกตว่าที่ไหนมีฝายแล้วเกิดอะไรขึ้นบ้าง ถึงเห็นว่าฝายทำให้เกิดผลกระทบมากเลยนะ</p>
<p>มีช่วงหนึ่งบริษัทปูนรายใหญ่บอกว่าฝายดี ยกพระราชดำรัสในหลวงแต่ก็ยกมาไม่หมด คนก็บอกว่าฝายดีตาม ๆ กัน ทำฝายกันใหญ่</p>
<p>การทำฝายมันสนุก เหมือนไปเที่ยวเล่น อยู่ในน้ำ ยกหิน สนุกแล้วไม่ต้องรับผิดชอบ ทำเดี๋ยวเดียวจบ ได้เล่นน้ำแล้วกลับบ้าน ไม่เหมือนปลูกป่า ไม่รู้ต้นไม้จะรอดหรือเปล่า เพราะต้องรดน้ำ การทำฝายกลายเป็น CSR ยอดนิยม ไม่ได้มองว่าทำแล้วเกิดผลกระทบต่อระบบนิเวศ</p>
<p><strong>ฝายที่ดีและไม่ดีเป็นอย่างไร</strong><br />
ในหลวงบอกว่าฝายมีประโยชน์สองลักษณะ หนึ่ง ถ้าอยู่ในพื้นที่ทางการเกษตรที่มีคนคือช่วยยกระดับน้ำให้ไหลเข้านาหรือสวน  สอง ในพื้นที่ป่าถูกทำลาย ไม่สามารถเก็บน้ำได้ มีการชะล้างหน้าดิน การสร้างฝายตามทางไหลของน้ำจะช่วยดักตะกอนที่ถูกน้ำชะล้างให้เก็บอยู่ในพื้นที่ เพิ่มความชุ่มชื้นในป่า ทำให้แหล่งน้ำด้านล่างไม่เสียหาย</p>
<p>ในหลวงบอกชัดเจนเลยว่าสร้างฝายเพื่อฟื้นฟูป่า แต่ต้องอยู่ในป่าที่ไม่สมบูรณ์ ทำแล้วมีประโยชน์ ไม่ใช่ทำในลำธารที่มีน้ำไหลมากตลอดปี</p>
<p>แต่เราไปสร้างมั่วซั่ว สร้างในเขตอุทยานแห่งชาติ ในพื้นที่อุดมสมบูรณ์ที่ไม่ต้องการฝาย ล่าสุดผมเห็นที่น้ำตกขุนกรณ์ ถามเจ้าหน้าที่ว่าสร้างฝายทำไม เขาบอกยกระดับน้ำให้นักท่องเที่ยวเล่นน้ำ ผ่านไปแค่ปีเดียวทรายก็ถมจนเต็ม นักท่องเที่ยวก็เล่นน้ำไม่ได้ ปลาก็หายไป ระบบนิเวศก็พัง</p>
<p>เวลาผมพยายามอธิบาย บางคนเขาก็หาว่าผมเป็นมารผจญของคนจะทำดี ถึงตอนนี้ก็ยังฮิตสร้างฝาย ไม่ว่าบริษัทเอกชนหรือโครงการฝายประชารัฐ เพราะเสียงของผมดังไม่พอ ตัวอย่างล่าสุดมีน้ำอัดลมยี่ห้อหนึ่งอยากจะเล่นเรื่องฝาย ก็จ้างพี่ติ๊ก เจษฎาภรณ์ มาบอกว่าฝายดี คนดูแป๊บเดียว ๕-๖ ล้านวิว  ส่วนของ ดร. นณณ์ทำคลิปเรื่องผลกระทบจากฝายมาตั้งหลายปี มีคนดูแค่ ๑๐๐ กว่าวิว บางทีก็ท้อเหมือนกัน</p>
<p><strong>เวลานี้คุณกำลังทำโครงการอะไรอยู่ และอนาคตคิดว่าจะทำอะไร</strong><br />
โปรเจกต์ใหญ่ในชีวิตที่กำลังทำคือเขียนหนังสือปลาน้ำจืดของไทยให้เสร็จสมบูรณ์ ตั้งแต่ The Fresh-water fishes of Siam, or Thailand ของ Hugh M. Smith ก็ผ่านมา ๕๐-๖๐ ปีแล้ว จากนั้นเราไม่เคยมีหนังสือที่พยายามรวบรวมปลาให้ครบทั้งประเทศอีกเลย แม้แต่เล่มของ ดร. ชวลิต วิทยานนท์ พิมพ์กับสำนักพิมพ์สารคดี ก็มีอยู่ประมาณ ๑๐๐ กว่าชนิด ทั้งที่ปลาน้ำจืดของไทยตอนนี้พบมากกว่า ๘๕๐ ชนิด</p>
<p>ผมตั้งใจว่ารวมปลาน้ำกร่อยเข้าไปอีก ทำมาเป็น ๑๐ ปีแล้ว ภาพปลาของผมเกือบ ๑๐๐ เปอร์เซ็นต์ถ่ายจากปลาที่ยังมีชีวิต บางส่วนถ่ายในธรรมชาติ เล่มอื่นส่วนใหญ่จะเป็นปลาตาย  ปลาที่เอามาถ่ายรูปแล้วบางทีก็ปล่อยคืน แต่บางส่วนผมก็ต้องเลี้ยงไว้ อย่างปลาที่มาจากนราธิวาสจะปล่อยแถวนี้ไม่ได้ มันผิดน้ำ อย่างที่บอกว่าเราเลี้ยงมันให้มีความสุขได้ เพียงแต่ว่ามันก็จะถูกตัดขาด ไม่ได้ผสมพันธุ์ แต่ก็เป็นแค่ตัวหนึ่งในประชากรที่มีอยู่มากมายเพราะบางชนิดชาวบ้านก็จับมากินอยู่ทุกวัน อย่างนี้ก็เป็นการใช้ประโยชน์จากทรัพยากรในรูปแบบหนึ่งเหมือนกัน</p>
<p><strong>เชิงอรรถ</strong><br />
*Siamensis หรือสยามเอ็นสิส เป็นคำที่ใช้ตั้งชื่อวิทยาศาสตร์ให้กับสิ่งมีชีวิตหลายชนิดที่พบในประเทศไทย คำนี้เป็นภาษาละติน แปลได้ว่า “พบในประเทศไทย”</p>
<ul>
<li><a href="https://www.sarakadee.com/2017/09/25/391-issue/"><strong>ตีพิมพ์ใน นิตยสาร สารคดี ฉบับที่ 391 กันยายน 2560</strong></a></li>
<li><a href="https://facebook.com/sarakadeemag" target="_blank" rel="noopener noreferrer"><strong>ติดตามเพจ Sarakadee Magazine</strong></a></li>
</ul>
<div class="pageviews-wrapper"><svg xmlns="http://www.w3.org/2000/svg" xmlns:xlink="http://www.w3.org/1999/xlink" x="0px" y="0px" viewBox="0 0 1792 1792"><path d="M588.277,896v692.375H280.555V896H588.277z M1049.86,630.363v958.012h-307.72V630.363H1049.86z M1511.446,203.625v1384.75h-307.725V203.625H1511.446z"/></svg><span class="pageviews-placeholder" data-key="25900"></span></div>
            <div class="last-paragraph-img"></div>

          </div>

          <div class="col-lg-8 offset-lg-2 tag-wrapper">
            <a href="https://www.sarakadee.com/tag/%e0%b8%84%e0%b8%a7%e0%b8%b2%e0%b8%a1%e0%b8%ab%e0%b8%a5%e0%b8%b2%e0%b8%81%e0%b8%ab%e0%b8%a5%e0%b8%b2%e0%b8%a2%e0%b8%97%e0%b8%b2%e0%b8%87%e0%b8%8a%e0%b8%b5%e0%b8%a7%e0%b8%a0%e0%b8%b2%e0%b8%9e/" rel="tag">ความหลากหลายทางชีวภาพ</a> <a href="https://www.sarakadee.com/tag/%e0%b8%94%e0%b8%a3-%e0%b8%99%e0%b8%93%e0%b8%93%e0%b9%8c-%e0%b8%9c%e0%b8%b2%e0%b8%93%e0%b8%b4%e0%b8%95%e0%b8%a7%e0%b8%87%e0%b8%a8%e0%b9%8c/" rel="tag">ดร.นณณ์ ผาณิตวงศ์</a> <a href="https://www.sarakadee.com/tag/%e0%b8%99%e0%b8%93%e0%b8%93%e0%b9%8c-%e0%b8%9c%e0%b8%b2%e0%b8%99%e0%b8%b4%e0%b8%95%e0%b8%a7%e0%b8%87%e0%b8%a8%e0%b9%8c/" rel="tag">นณณ์ ผานิตวงศ์</a> <a href="https://www.sarakadee.com/tag/%e0%b8%aa%e0%b8%a2%e0%b8%b2%e0%b8%a1%e0%b9%80%e0%b8%ad%e0%b9%87%e0%b8%99%e0%b8%aa%e0%b8%b4%e0%b8%aa/" rel="tag">สยามเอ็นสิส</a> <a href="https://www.sarakadee.com/tag/%e0%b8%aa%e0%b8%b1%e0%b8%95%e0%b8%a7%e0%b9%8c/" rel="tag">สัตว์</a> <a href="https://www.sarakadee.com/tag/%e0%b8%aa%e0%b8%b4%e0%b9%88%e0%b8%87%e0%b9%81%e0%b8%a7%e0%b8%94%e0%b8%a5%e0%b9%89%e0%b8%ad%e0%b8%a1/" rel="tag">สิ่งแวดล้อม</a> <a href="https://www.sarakadee.com/tag/%e0%b9%80%e0%b8%a5%e0%b8%b5%e0%b9%89%e0%b8%a2%e0%b8%87%e0%b8%aa%e0%b8%b1%e0%b8%95%e0%b8%a7%e0%b9%8c/" rel="tag">เลี้ยงสัตว์</a> 
          </div>

        </div>
      </article>

      <div class="container">
        <div class="row justify-content-center">
          <div class="col-12 col-lg-8">
            <div class="row read-share">
              <div class="col-6 read-inner">
                <span class="label">จำนวนคนอ่าน</span>
                <span class="number"><i class="far fa-eye"></i> <span class="pageviews-placeholder" data-key="25900"></span></span>
              </div>
              <div class="col-6 share-inner">
                <span class="label">แชร์บทความ</span>
                <div class="social-media-group">
                  <div class="seed-social "><div class="facebook"><a href="https://www.facebook.com/share.php?u=https%3A%2F%2Fwww.sarakadee.com%2F2018%2F03%2F13%2F%25e0%25b8%2599%25e0%25b8%2593%25e0%25b8%2593%25e0%25b9%258c-%25e0%25b8%259c%25e0%25b8%25b2%25e0%25b8%2593%25e0%25b8%25b4%25e0%25b8%2595%25e0%25b8%25a7%25e0%25b8%2587%25e0%25b8%25a8%25e0%25b9%258c%2F" target="seed-social"><i class="ss-facebook"></i><span class="text">Facebook</span><span class="count"></span></a></div><div class="twitter"><a href="https://twitter.com/share?url=https%3A%2F%2Fwww.sarakadee.com%2F2018%2F03%2F13%2F%25e0%25b8%2599%25e0%25b8%2593%25e0%25b8%2593%25e0%25b9%258c-%25e0%25b8%259c%25e0%25b8%25b2%25e0%25b8%2593%25e0%25b8%25b4%25e0%25b8%2595%25e0%25b8%25a7%25e0%25b8%2587%25e0%25b8%25a8%25e0%25b9%258c%2F&text=%E2%80%9C%E0%B8%84%E0%B8%A7%E0%B8%B2%E0%B8%A1%E0%B8%AB%E0%B8%A5%E0%B8%B2%E0%B8%81%E0%B8%AB%E0%B8%A5%E0%B8%B2%E0%B8%A2%E0%B8%97%E0%B8%B2%E0%B8%87%E0%B8%8A%E0%B8%B5%E0%B8%A7%E0%B8%A0%E0%B8%B2%E0%B8%9E+%E0%B9%80%E0%B8%A3%E0%B8%B4%E0%B9%88%E0%B8%A1%E0%B8%88%E0%B8%B2%E0%B8%81%E0%B8%A3%E0%B8%B9%E0%B9%89%E0%B8%88%E0%B8%B1%E0%B8%81%E0%B8%81%E0%B9%88%E0%B8%AD%E0%B8%99%E0%B8%94%E0%B8%B5%E0%B8%81%E0%B8%A7%E0%B9%88%E0%B8%B2%E2%80%9D+-++%E0%B8%94%E0%B8%A3.%E2%80%89%E0%B8%99%E0%B8%93%E0%B8%93%E0%B9%8C+%E0%B8%9C%E0%B8%B2%E0%B8%93%E0%B8%B4%E0%B8%95%E0%B8%A7%E0%B8%87%E0%B8%A8%E0%B9%8C+%E0%B8%88%E0%B8%B2%E0%B8%81%E0%B9%80%E0%B8%94%E0%B9%87%E0%B8%81%E0%B9%80%E0%B8%A5%E0%B8%B5%E0%B9%89%E0%B8%A2%E0%B8%87%E0%B8%9B%E0%B8%A5%E0%B8%B2+%E0%B8%AA%E0%B8%B9%E0%B9%88+ASEAN+Biodiversity+Heroes" target="seed-social"><i class="ss-twitter"></i><span class="text">Twitter</span><span class="count"></span></a></div><div class="line"><a href="https://lineit.line.me/share/ui?url=https%3A%2F%2Fwww.sarakadee.com%2F2018%2F03%2F13%2F%25e0%25b8%2599%25e0%25b8%2593%25e0%25b8%2593%25e0%25b9%258c-%25e0%25b8%259c%25e0%25b8%25b2%25e0%25b8%2593%25e0%25b8%25b4%25e0%25b8%2595%25e0%25b8%25a7%25e0%25b8%2587%25e0%25b8%25a8%25e0%25b9%258c%2F" target="seed-social"><i class="ss-line"></i><span class="text">Line</span><span class="count"></span></a></div></div>                </div>
              </div>
            </div>
          </div>
        </div>
      </div>

      <div class="container post-contributor">

        
          <div class="post-writer">

            
            <div class="row align-items-md-center">
              <div class="col-3 col-md-2 col-lg-2 col-xl-1 offset-lg-2 offset-0">
                <a href="https://www.sarakadee.com/author/thitipan/"><img src="https://www.sarakadee.com/wp-content/uploads/thitipan-e1569922410439.jpg" alt=""></a>
              </div>
              <div class="col-9 col-md-10 col-lg-6 col-xl-7 writer-detail">
                <div class="text">
                  <div class="name"><a href="https://www.sarakadee.com/author/thitipan/">ฐิติพันธ์ พัฒนมงคล
</a></div>
                  <div class="writer-blurb">อีกภาคหนึ่งของ “เจ้าชายหัวตะเข้” นักเขียนสารคดีที่เรียนจบมาด้านวิทยาศาสตร์ สนใจปัญหาสิ่งแวดล้อม สังคม และกีฬาเป็นพิเศษ</div>
                </div>
                <div class="contributor-type">เรื่อง</div>
              </div>
            </div>
          </div>

        
        
        
          <div class="post-writer">
                        <div class="row align-items-md-center">
              <div class="col-3 col-md-2 col-lg-2 col-xl-1 offset-lg-2 offset-0">
                <a href="https://www.sarakadee.com/author/bunsit/"><img src="https://www.sarakadee.com/wp-content/uploads/bunsit.jpg" alt=""></a>
              </div>
              <div class="col-9 col-md-10 col-lg-6 col-xl-7 writer-detail">
                <div class="text">
                  <div class="name"><a href="https://www.sarakadee.com/author/bunsit/">บันสิทธิ์ บุณยะรัตเวช
</a></div>
                  <div class="writer-blurb">สนใจกล้องถ่ายภาพมาตั้งแต่ประถมต้นแต่พ่อไม่ยอมซื้อให้  เริ่มมีกล้องของตนเอง ตอนมัธยมปลายและเรียนรู้การถ่ายภาพด้วยตัวเองจนเชี่ยวชาญ  เข้าเรียนที่มหาวิทยาลัยกรุงเทพ ได้ ๒ ปีก็ถูกไล่ออก เพราะมัวแต่ขลุกอยู่กับการถ่ายภาพจนไม่เข้าห้องเรียน  จากนั้นทำงานเป็นช่างภาพบริษัทโฆษณาอยู่ ๑ ปี ก่อนจะมาเป็นช่างภาพที่ สารคดี ถึงปัจจุบัน</div>
                </div>
                <div class="contributor-type">ภาพ</div>
              </div>
            </div>
          </div>
        

        
        
        

      </div>

    



      <div class="related-posts">
        <h2 class="header-line">Related Articles</h2>
        <div class="container">
          <div class="row">




                      <div class="col-12 col-md-6 col-lg-4">
                        <div class="article-thumbnail">
                          <a href="https://www.sarakadee.com/2020/09/15/%e0%b8%9c%e0%b8%b9%e0%b9%89%e0%b8%9e%e0%b8%b4%e0%b8%97%e0%b8%b1%e0%b8%81%e0%b8%a9%e0%b9%8c%e0%b8%9b%e0%b9%88%e0%b8%b2/" class="img">
                            <img src="https://www.sarakadee.com/wp-content/uploads/pitakpa0.jpg" alt="" class="bg-image">
                                                                                  </a>
                          <div class="article-cat"><a class="post-item planet" href="https://www.sarakadee.com/category/planet/">Planet</a></div>
                          <a href="https://www.sarakadee.com/2020/09/15/%e0%b8%9c%e0%b8%b9%e0%b9%89%e0%b8%9e%e0%b8%b4%e0%b8%97%e0%b8%b1%e0%b8%81%e0%b8%a9%e0%b9%8c%e0%b8%9b%e0%b9%88%e0%b8%b2/" class="title"><h3>ไม่มีลมหายใจในวันพรุ่ง ผู้พิทักษ์ป่า</h3></a>
                          <div class="article-detail">
                            <span class="date">15 กันยายน 2020</span>
                                                                                        <span class="sep-line"></span><a href="https://www.sarakadee.com/author/thitipan/" class="author">ฐิติพันธ์ พัฒนมงคล
</a>
                            
                            
                          </div>
                        </div>
                      </div> 


                      <div class="col-12 col-md-6 col-lg-4">
                        <div class="article-thumbnail">
                          <a href="https://www.sarakadee.com/2020/08/26/%e0%b9%80%e0%b8%82%e0%b8%b7%e0%b9%88%e0%b8%ad%e0%b8%99%e0%b8%ab%e0%b8%a5%e0%b8%a7%e0%b8%87%e0%b8%9e%e0%b8%a3%e0%b8%b0%e0%b8%9a%e0%b8%b2%e0%b8%87/" class="img">
                            <img src="https://www.sarakadee.com/wp-content/uploads/luangprabangdam00-400x200.jpg" alt="" class="bg-image">
                                                                                  </a>
                          <div class="article-cat"><a class="post-item planet" href="https://www.sarakadee.com/category/planet/">Planet</a></div>
                          <a href="https://www.sarakadee.com/2020/08/26/%e0%b9%80%e0%b8%82%e0%b8%b7%e0%b9%88%e0%b8%ad%e0%b8%99%e0%b8%ab%e0%b8%a5%e0%b8%a7%e0%b8%87%e0%b8%9e%e0%b8%a3%e0%b8%b0%e0%b8%9a%e0%b8%b2%e0%b8%87/" class="title"><h3>เขื่อนหลวงพระบาง : คำถามจากเครือข่ายประชาชนไทย ๘ จังหวัดลุ่มน้ำโขง และคำตอบจากการไฟฟ้าฝ่ายผลิตแห่งประเทศไทย</h3></a>
                          <div class="article-detail">
                            <span class="date">26 สิงหาคม 2020</span>
                                                                                        <span class="sep-line"></span><a href="https://www.sarakadee.com/author/thitipan/" class="author">ฐิติพันธ์ พัฒนมงคล
</a>
                            
                            
                          </div>
                        </div>
                      </div> 


                      <div class="col-12 col-md-6 col-lg-4">
                        <div class="article-thumbnail">
                          <a href="https://www.sarakadee.com/2020/05/18/%e0%b8%aa%e0%b8%b4%e0%b9%88%e0%b8%87%e0%b9%81%e0%b8%a7%e0%b8%94%e0%b8%a5%e0%b9%89%e0%b8%ad%e0%b8%a1%e0%b9%81%e0%b8%a5%e0%b8%b0%e0%b8%aa%e0%b8%b8%e0%b8%82%e0%b8%a0%e0%b8%b2%e0%b8%9e%e0%b9%83%e0%b8%99/" class="img">
                            <img src="https://www.sarakadee.com/wp-content/uploads/envi-covid-400x200.jpg" alt="" class="bg-image">
                                                                                  </a>
                          <div class="article-cat"><a class="post-item greenplanet" href="https://www.sarakadee.com/category/greenplanet/">Green Planet</a></div>
                          <a href="https://www.sarakadee.com/2020/05/18/%e0%b8%aa%e0%b8%b4%e0%b9%88%e0%b8%87%e0%b9%81%e0%b8%a7%e0%b8%94%e0%b8%a5%e0%b9%89%e0%b8%ad%e0%b8%a1%e0%b9%81%e0%b8%a5%e0%b8%b0%e0%b8%aa%e0%b8%b8%e0%b8%82%e0%b8%a0%e0%b8%b2%e0%b8%9e%e0%b9%83%e0%b8%99/" class="title"><h3>เร่งรัดโครงการที่มีผลกระทบต่อสิ่งแวดล้อมและสุขภาพในสถานการณ์โควิด ความเหมาะสมอยู่ที่ใด ?</h3></a>
                          <div class="article-detail">
                            <span class="date">18 พฤษภาคม 2020</span>
                                                                                        <span class="sep-line"></span><a href="https://www.sarakadee.com/author/thitipan/" class="author">ฐิติพันธ์ พัฒนมงคล
</a>
                            
                            
                          </div>
                        </div>
                      </div> 








  

          </div>
        </div>
      </div>
      
    </section>
    



    <footer>
      <div class="footer-container">
        <div class="container">
          <div class="row">
            <div class="col-12 col-lg-8 footer-nav order-lg-1 order-2">
              <div class="logo-wrapper">
                <img src="https://www.sarakadee.com/wp-content/themes/sarakadee/images/logo-sarakadee-white.png" alt="Sarakadee Logo">
              </div>
              <nav>
                <div class="secondary-nav-wrap">
                  <a href="https://www.sarakadee.com/about">About Us</a>
                  <a href="https://www.sarakadee.com/shop">Shop</a>
                  <a href="https://www.sarakadee.com/subscribe">Subscribe</a>
                  <a href="http://www.sarakadeesearch.com">e-Library</a>
                  <a href="https://www.sarakadee.com/contributor">Contributor</a>
                  <a href="https://www.sarakadee.com/contact">Contact</a>
                  <a href="https://www.sarakadee.com/faq">FAQ</a>
                  <a href="https://www.sarakadee.com/ads" class="btn btn-primary btn-contact-ads">ติดต่อโฆษณา</a>
                </div>
              </nav>
              <div class="social-tab">
                <div class="copyright">© 2020 Sarakadee Magazine</div>
                <div class="social-media-group">
                  <a href="https://twitter.com/sarakadee" target="_blank"><i class="fab fa-fw fa-twitter"></i></a>
                  <a href="https://facebook.com/sarakadeemag" target="_blank"><i class="fab fa-fw fa-facebook-f"></i></a>
                  <a href="https://www.instagram.com/sarakadeemag" target="_blank"><i class="fab fa-fw fa-instagram"></i></a>
                  <a href="https://www.youtube.com/user/sarakadeemag" target="_blank"><i class="fab fa-fw fa-youtube"></i></a>
                  <a href="https://line.me/R/ti/p/%40pii6708z" target="_blank"><i class="fab fa-fw fa-line"></i></a>
                </div>
              </div>
            </div>
            <div class="col-12 col-lg-4 subscribe-footer order-lg-2 order-1">
              <h3>สมัครรับจดหมายข่าว</h3>
              <p>แจ้งข่าวสาร, สิทธิพิเศษต่างๆ จากนิตยสารสารคดีและสำนักพิมพ์ในเครือ</p>

                <!-- Begin Mailchimp Signup Form -->

                <div id="mc_embed_signup">
                  <form action="https://sarakadee.us20.list-manage.com/subscribe/post?u=908fa49a5b3164151c18cafa7&amp;id=e5baa95d28" method="post" id="mc-embedded-subscribe-form" name="mc-embedded-subscribe-form" class="validate subscribe-input" target="_blank" novalidate>
                    <div id="mc_embed_signup_scroll">    
                      <div class="mc-field-group">
                        <input type="email" placeholder="Enter your email" value="" name="EMAIL" class="required email" id="mce-EMAIL">
                        <button type="submit" value="Subscribe" name="subscribe" id="mc-embedded-subscribe" class="button"><span><i class="fal fa-arrow-right"></i></span></button>
                      </div>
                      <div id="mce-responses" class="clear">
                        <div class="response" id="mce-error-response" style="display:none"></div>
                        <div class="response" id="mce-success-response" style="display:none"></div>
                      </div>    <!-- real people should not fill this in and expect good things - do not remove this or risk form bot signups-->
                      <div style="position: absolute; left: -5000px;" aria-hidden="true">
                        <input type="text" name="b_908fa49a5b3164151c18cafa7_e5baa95d28" tabindex="-1" value="">
                      </div>
                    </div>
                  </form>
                </div>

                <!--End mc_embed_signup-->

            </div>
          </div>
        </div>
      </div>
    </footer>

    <div class="toggle-hamburger">
      <div class="row no-gutters justify-content-end btn-close-wrap d-none d-lg-flex">
        <div class="hamburger-nav">
          <button class="hamburger hamburger-close menu-toggle"><span class="flex">Open Menu</span></button>
        </div>
      </div>
      <div class="d-lg-none current-issue-box">
        <div class="img">


          
            <img src="https://www.sarakadee.com/wp-content/uploads/cover426.jpg" alt="current issue">

            
                      

        </div>
        <div class="text">
          <div class="issue-detail">
            <div class="issue-number">๔๒๖</div>
            <div class="issue-date">กันยายน ๒๕๖๓</div>
          </div>
            
          <a href="https://www.sarakadee.com/magazine/%e0%b8%aa%e0%b8%b2%e0%b8%a3%e0%b8%84%e0%b8%94%e0%b8%b5-%e0%b8%89%e0%b8%9a%e0%b8%b1%e0%b8%9a%e0%b8%97%e0%b8%b5%e0%b9%88-426/" class="btn btn-secondary">ดูเนื้อหาในเล่ม</a>

                          
        </div>
      </div>
      <div class="row no-gutters d-lg-none mobile-login">


          <div class="menu-nolog">
            <a href="https://www.sarakadee.com/shop/subscribe" class="btn-mobile-login">สมัครสมาชิก</a> / <a href="https://www.sarakadee.com/login" class="btn-mobile-login">เข้าสู่ระบบ</a>
          </div>
          <div class="menu-loggedin">
            <a href="https://www.sarakadee.com/account" class="btn-mobile-login">หน้าสมาชิก</a> / <a href="https://www.sarakadee.com/wp-login.php?action=logout" class="btn-mobile-login">ออกจากระบบ</a>
          </div>

      </div>
      <div class="toggle-category-nav d-lg-none">
          <ul class="nav-ul"><li class="cat-history menu-item menu-item-type-taxonomy menu-item-object-category menu-item-32311"><a href="https://www.sarakadee.com/category/history/">History</a></li>
<li class="cat-culture menu-item menu-item-type-taxonomy menu-item-object-category menu-item-31601"><a href="https://www.sarakadee.com/category/culture/">Culture</a></li>
<li class="cat-planet menu-item menu-item-type-taxonomy menu-item-object-category current-post-ancestor current-menu-parent current-post-parent menu-item-31598"><a href="https://www.sarakadee.com/category/planet/">Planet</a></li>
<li class="cat-sci menu-item menu-item-type-taxonomy menu-item-object-category menu-item-31600"><a href="https://www.sarakadee.com/category/sci-tech/">Sci-Tech</a></li>
<li class="cat-communities menu-item menu-item-type-taxonomy menu-item-object-category menu-item-31599"><a href="https://www.sarakadee.com/category/communities/">Communities</a></li>
<li class="cat-talk menu-item menu-item-type-taxonomy menu-item-object-category current-post-ancestor current-menu-parent current-post-parent menu-item-31594"><a href="https://www.sarakadee.com/category/talk/">Talk</a></li>
<li class="cat-photo menu-item menu-item-type-taxonomy menu-item-object-category menu-item-31879"><a href="https://www.sarakadee.com/category/photo-essay/">Photo Essay</a></li>
<li class="cat-video menu-item menu-item-type-taxonomy menu-item-object-category menu-item-31593"><a href="https://www.sarakadee.com/category/video-podcast/">Video &#038; Podcast</a></li>
<li class="cat-activity menu-item menu-item-type-taxonomy menu-item-object-category menu-item-31812"><a href="https://www.sarakadee.com/category/activity/">Activity</a></li>
<li class="menu-item menu-item-type-custom menu-item-object-custom menu-item-35926"><a href="http://www.sarakadeesearch.com">e-Library</a></li>
<li class="cat-magazine menu-item menu-item-type-post_type_archive menu-item-object-magazine menu-item-32106"><a href="https://www.sarakadee.com/magazine/">Magazines</a></li>
</ul>      </div>
      <div class="toggle-main-nav">
        <ul class="nav-ul">
          <a href="https://www.sarakadee.com/about">About Us</a>
          <a href="https://www.sarakadee.com/shop">Shop</a>
          <a href="https://www.sarakadee.com/subscribe">Subscribe</a>
          <a href="http://www.sarakadeesearch.com">e-Library</a>
          <a href="https://www.sarakadee.com/contributor">Contributor</a>
          <a href="https://www.sarakadee.com/faq">FAQ</a>
          <a href="https://www.sarakadee.com/ads">ติดต่อโฆษณา</a>
          <a href="https://www.sarakadee.com/contact">Contact</a>
        </ul>
      </div>
      <div class="toggle-social">
        <h3 class="d-lg-none">Connect with us</h3>
        <div class="social-media-group">
          <a href="https://twitter.com/sarakadee" target="_blank"><i class="fab fa-fw fa-twitter"></i></a>
          <a href="https://facebook.com/sarakadeemag" target="_blank"><i class="fab fa-fw fa-facebook-f"></i></a>
          <a href="https://www.instagram.com/sarakadeemag" target="_blank"><i class="fab fa-fw fa-instagram"></i></a>
          <a href="https://www.youtube.com/user/sarakadeemag" target="_blank"><i class="fab fa-fw fa-youtube"></i></a>
          <a href="https://line.me/R/ti/p/%40pii6708z" target="_blank"><i class="fab fa-fw fa-line"></i></a>
        </div>
      </div>
      <div class="toggle-newsletter">
        <h3>สมัครรับจดหมายข่าว</h3>
        <p>แจ้งข่าวสาร, สิทธิพิเศษต่างๆ จากนิตยสารสารคดีและสำนักพิมพ์ในเครือ</p>
          <!-- Begin Mailchimp Signup Form -->

          <div id="mc_embed_signup">
            <form action="https://facebook.us20.list-manage.com/subscribe/post?u=3960a900138c87f2518449197&amp;id=79916101cf" method="post" id="mc-embedded-subscribe-form" name="mc-embedded-subscribe-form" class="validate subscribe-input" target="_blank" novalidate>
              <div id="mc_embed_signup_scroll">    
                <div class="mc-field-group">
                  <input type="email" placeholder="Enter your email" value="" name="EMAIL" class="required email" id="mce-EMAIL">
                  <button type="submit" value="Subscribe" name="subscribe" id="mc-embedded-subscribe" class="button"><span><i class="fal fa-arrow-right"></i></span></button>
                </div>
                <div id="mce-responses" class="clear">
                  <div class="response" id="mce-error-response" style="display:none"></div>
                  <div class="response" id="mce-success-response" style="display:none"></div>
                </div>    <!-- real people should not fill this in and expect good things - do not remove this or risk form bot signups-->
                <div style="position: absolute; left: -5000px;" aria-hidden="true">
                  <input type="text" name="b_3960a900138c87f2518449197_79916101cf" tabindex="-1" value="">
                </div>
              </div>
            </form>
          </div>

          <!--End mc_embed_signup-->
      </div>
    </div>

    <div class="modal-background"></div>


    <div style="display: none;" id="hidden-content">
                <form action="https://www.sarakadee.com" id="search-form" method="get">
                    <input type="text" name="s" id="s" placeholder="ค้นหาเว็บไซต์" >
                    <input type="hidden" value="submit" >
                </form>  
    </div>


    <script src="https://code.jquery.com/jquery-3.4.1.min.js" integrity="sha256-CSXorXvZcTkaix6Yvo6HppcZGetbYMGWSFlBw8HfCJo=" crossorigin="anonymous"></script>
    <script src="https://cdnjs.cloudflare.com/ajax/libs/popper.js/1.14.7/umd/popper.min.js" integrity="sha384-UO2eT0CpHqdSJQ6hJty5KVphtPhzWj9WO1clHTMGa3JDZwrnQq4sF86dIHNDz0W1" crossorigin="anonymous"></script>
    <script src="https://cdnjs.cloudflare.com/ajax/libs/Swiper/4.5.0/js/swiper.min.js"></script>
    		<!-- Pageviews SDK -->
		<script>
		var _pv_config = {"account":"bc9870eb20d687876779283e9c4d5ec929841f3d","incr":25900,"base":"https:\/\/pv.pjtsu.com\/v1"};
				(function(){
			var js = document.createElement('script'); js.type = 'text/javascript'; js.async = true;
			js.src = 'https://www.sarakadee.com/wp-content/plugins/pageviews/pageviews.min.js?v=4';
			var s = document.getElementsByTagName('script')[0]; s.parentNode.insertBefore(js, s);
		})();
		</script>
		<script type='text/javascript' src='https://www.sarakadee.com/wp-content/plugins/seed-social/seed-social.js?ver=2016-1'></script>
<script type='text/javascript' src='https://www.sarakadee.com/wp-content/themes/sarakadee/js/instafeed.min.js?ver=5.4.1'></script>
<script type='text/javascript' src='https://www.sarakadee.com/wp-content/themes/sarakadee/js/bootstrap.min.js?ver=4.4.1'></script>
<script type='text/javascript' src='https://www.sarakadee.com/wp-content/themes/sarakadee/js/main.js?ver=5.4.1'></script>
<script type='text/javascript' src='https://www.sarakadee.com/wp-includes/js/wp-embed.min.js?ver=5.4.1'></script>

    <link rel="stylesheet" href="https://cdn.jsdelivr.net/gh/fancyapps/fancybox@3.5.7/dist/jquery.fancybox.min.css" />
    <script src="https://cdn.jsdelivr.net/gh/fancyapps/fancybox@3.5.7/dist/jquery.fancybox.min.js"></script>
    
    <script src="https://unpkg.com/medium-zoom@0/dist/medium-zoom.min.js"></script>

    <script type="text/javascript">
      mediumZoom('.main-content img');
    </script>

<!-- Global site tag (gtag.js) - Google Analytics -->
<script async src="https://www.googletagmanager.com/gtag/js?id=UA-7473821-14"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'UA-7473821-14');
</script>



  </body>
</html>

